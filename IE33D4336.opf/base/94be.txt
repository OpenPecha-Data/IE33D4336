src: Sanskritized title omitted dpal ldan zhwa lu pa'i bstan pa la bka' drin che ba'i skyes bu dam pa rnams kyi rnam thar lo rgyus ngo mtshar dad pa'i 'jug ngogs zhes bya ba
bzhugs so/

src: Sanskritized Tibetan omitted dpal ldan zhwa lu pa'i bstan pa la bka' drin che ba'i skyes bu dam pa rnams kyi rnam thar lo rgyus ngo mtshar dad pa'i 'jug ngogs zhes bya
ba/

src: Sanskritized Tibetan omitted chos kyi rje thams cad mkhyen pa ma hA lo tstsha ba rin chen grub kyi zhabs la gus pa chen pos phyag 'tshal lo/

tshad med thugs rjes bu ram shing ba'i rigs su 'khrungs/ /gzhan gyis mi thub bdud bzhi'i dpung rnams rmeg med bcoms/ /stobs bcu'i lang tsho yongs su dar pa'i sgyu rtsal spyod/
/lha mi'i 'dren pa zas gtsang sras kyis shis par mdzod/ /spangs rtogs mthar phyin dus gsum phyogs bcu'i dran po'i dgra// /zhi ba chags bral lung rtogs bdag nyid dam pa'i
chos/ /tshogs kyi ded dpon 'phags pa'i sar gnas dge 'dun te/ /skyabs mchog gsum gyi yon tan dran pas phyag bgyi'o/ /rnam 'dren bzhi pa'i dgongs don 'khrul med yid bzhin
nor/ /gang gi rnam dpyod rgyal mtshan rtse mor yongs spud nas/ /legs bshad 'dod dgu'i gru char 'bebs mkhas 'phags bod kyi/ /dran dbang grub pa'i skyes bu mchog rnams phyag
gi yul/ /rgyal ba'i bstan pa rgyal ba ji bzhin phul byung mdzad pa'i 'od stong 'gyed/ /bsil ldan ljongs 'dir bsil zer can bzhin snyigs ma'i tsha gdung mtha' dag 'phrog
/mkhas pa'i dbus na mkhas pa mchog gyur 'dzam gling mdzes pa'i rgyan gcig pu/ /thub pa'i rgyal tshab thub dbang gnyis pa bu ston kha che rgyal gyur cig /'dul dka' 'dul
la dpa' ba'i snying stobs yul/ /yongs bzungs yongs rdzogs bstan pa'i

khur lci zhing / /kun 'gro kun la phan bde'i dpal ster ba'i/ /rgyal sras rgyal ba'i gdung 'tshob rnams la 'dud/ /gar dbang mnyam bzhag phyag rgyas 'chi med tshe'i/ /bdud rtsis
gtams pa'i bum bzung mchog bzungs te/ /mi 'gyur tshe yi dngos grub stsol ba'i lha/ /shin tu rnam nges 'od kyis bdag la srungs/ /rgyal rnams mkhyen pa'i ye shes me long
ni/ /mi shes mun pa sel ba'i 'phrul ngo na/ /'jam pa'i dbyangs zhes snyan pa'i ba dan g.yo/ /gang de snying dbus padma'i khrir zhugs shig /tshangs pa bzhad pa'i 'dzum dkar
las 'ongs shing / /zla ba'i rang bzhin lang tsho'i 'jo sgeg gis/ /chos kun dbyangs su sgrog pa'i mdza' na mo/ /dbyangs can ma khyod kho bo'i mgrin par rol/ /dmar gsal
padma rA ga'i ri bo ltar/ /mdzes sdug nu ma'i 'khur 'dzin myos byed ma/ /brtan g.yo'i dpal kun 'gugs pa'i lhag pa'i lha/ /rigs byed lha mo de yis ring du skyongs/ /a ho
byang phyogs sa la'i sman ljongs su/ /sgrol byed khrod na nyi rgyas zla ba ltar/ /sa gsum mchod sdong 'os pa'i bstan 'dzin ni/ /kun mkhyen bu ston brgyud par bcas las su/
/de phyir dam pa'i rtogs brjod sa mu dra/ /nyams chung byis blo'i spyad byar ma gyur mod/ /rang gzhan dad pa'i gsos su

thig phreng 'ga'/ /shes brtson ku sha'i rtse mos drangs te brjod/ /dkar gsal chu 'dzin brtsegs pa'i ba gam rtser/ /g.yu 'brug gzhon nu dbyangs snyan bzhad gyur na/ /mdongs
ldan dga' ma dga' ba'i mig bgrad de/ /mdzes pa'i zlos gar bsgyur ba rten 'brel gshis/kwa ye 'di na blo gsal dbang po yi/ /sngon byon grub pa'i lo rgyus cha tsam zhig /gzhom
bral nA da'i dbyangs su len gyur na/ /su dag dad pa'i spu long cis mi g.yo/ /bong ba sa zlar ngoms pa'i tshul ji bzhin/ /zol sbyor sgrung gi rjes 'gro'i ngag tshig dag
/skal dman byis pa'i rna bar bsten 'os las/ /dpyod ldan su zhig yid dbang 'phrog par gyur/ /rnam mang lo rgyus ngo mtshar mu tig phreng / /khungs ldan gtam gyi srad bu la
brgyus nas/ /blo gros lang tsho gsar ldan lus phra ma'i/ /thos 'dzin rgyan du sbyin gyi dga' pas longs/ /zhes mchod par brjod cing rtsom par dam bca' ba'i tshigs su bcad
pa de dag gis mdun bsus te/ skabs su babs pa'i gleng bar bya ba ni/ de yang 'o skol rnams kyi ston pa mnyam med shAkya'i rgyal po'i bstan pa rin po che 'di nyid ni 'gro
ba kun la phan bde ma lus pa 'byung ba'i rgyu gcig pu yin la/ bstan pa de yang dar rgyas su mdzad pa'i skyes bu dam pa rnams la rag lus shing / bod yul kha ba can gyi rgyal
khams 'dir yang bstan pa la snga dar dang phyi dar gnyis su byung ba las/ phyi ma la yang bka'

gdams pa/ sa skya pa/ dwags brgyud pa/ jo zhal gnyis/ bo dong pa/ shangs pa/ mnyam med ri bo dge ldan pa dang / sngags rnying ma ba sogs grub mtha'i srol 'byed kyi skyes bu
dam pa bsam gyis mi khyab pa byon mod/ thams cad kyi nang na 'chad rtsod rtsom gsum gyi 'phrin las phul du byung ba ni/ bdag cag gi bla ma chos kyi rje thams cad mkhyen
pa bu ston las gzhan gong na med pa yin no/ /de skad du yang / kun mkhyen padma dkar pos/bstan 'dzin rgya mtsho'i dbus na zla med pa/ /thams cad mkhyen pa rin chen 'dod dgu'i
tshogs/ /yid bzhin grub mdzad gang der dang ba'i blos/ /gus pas phyag 'tshal kun nas skyabs su mchi/ /zhes sogs kyis bstod pa ltar ro/ /bdag nyid chen po 'di'i bka'
srol ji ltar dar ba'i tshul du/ brgyud pa'i bla ma rnams kyi rnam thar lo rgyus rang gis cung zad thos pa dag skal ba mnyam pa'i gang zag gzhan 'ga' zhi gi'ang thos su rung
bar bya ba'i phyir 'dir phyogs gcig tu brjod par bya ba 'di ltar ro/rgyal rnams mkhyen pa'i shar ri'i spo las 'ongs/ /spangs rtogs yon tan rin chen khams las grub/ /thar
'dod padmo'i gnyen gcig bu ston rje/ /smra ba'i nyi ma de yis shes rab stsol/ /ces tshigs su bcad pa'i dbyangs kyis mchod nas/ de yang kun mkhyen rgyal dbang lnga pas
mdzad

pa'i dpal ldan zhwa lu pa'i bstan pa la bka' drin che ba'i dam pa rnams la gsol 'debs kyi tshigs su bcad pa padma rA ga'i 'phreng ba zhes bya ba 'di nyid la rtsa ba lta bu
byas na 'brel chags par mngon zhing / de nyid sa bcad rim pa gsum gyis phyin/ klad kyi don/ gzhung gi don/ mjug gi don no/ /dang po klad kyi don ni oM swasti siddhiM/ zhes
rgya skad du shis par brjod pa'i sgo ste don ni/ oM bde legs su grub par gyur cig ces 'byung bas oM gyi yi ge a u ma gsum gyis sangs rgyas kyi sku gsung thugs mtshon zhing
/ mtshon don de dran pa'i sgo nas shis par brjod pa'o/ /gnyis pa gzhung gi don la gsum/ kun mkhyen bu ston zhabs la gsol 'debs/ sngon 'jug gi sgo nas rnam thar nas cha
tsam bshad pa/ de'i gsung las 'khrungs pa'i thugs sras bu chen rnams la gsol 'debs sngon 'jug gi sgo nas so so'i rtogs brjod rgyas bsdus ma nges pa'i tshul du bshad pa/
brgyud 'dzin mkhas grub rim par byon pa rnams la gsol 'debs sngon 'jug gi sgo nas rang rang gi rnam thar lo rgyus rgyas bsdus sna tshogs su bshad pa'o/ /dang po kun mkhyen
bu ston rje'i rnam thar nas cha tsam bshad pa la gsum/ 'das pa'i skyes rabs kyi don mdor bstan pa/ da ltar gyi rnam thar cung zad rgyas par phye ba/ ma 'ongs par rgyal
ba rab gsal du 'tshang rgya ba'i tshul gyis don bsdu pa'o/ /dang po ni gsol 'debs las/bde stong

e waM zung 'jug chos sku'i mdangs/ /'og min zhing gtso nges pa lnga ldan dpal/ /khyab bdag rdo rje sems dpa' ngur sm-ig gar/ /yongs bsgyur bu ston chos rjer gsol ba 'debs/
/zhes byung bas/ de'i don mchog tu mi 'gyur ba'i bde ba chen po dang / /thams cad stong pa 'od gsal zung du 'jug pa las bde stong dbyer med kyi ye shes sam e waM zung 'jug
gi ngo bo sangs rgyas thams cad kyi dgongs gzhi'i mthar thug chos sku 'grub cing / de'i mdangs sam gzugs ni 'og min zhing gi gtso bo longs sku nges pa lnga ldan gyi dpal
dang ldan pa/ rigs kun khyab bdag rdo rje sems dpa' 'o/ /de nyid ljongs 'dir ma dag pa'i gdul bya'i snang ngor ngur smr-ig 'dzin pa'i zlos gar yongs su bsgyur nas sprul
pa'i sku'i tshul bstan pa ni kun mkhyen bu ston chos rje yin pas/ mdor na sku gsum dbyer med de'i zhabs la gus pa chen pos btud nas gsol ba 'debs so zhes pa ste gsol ba
'debs pa ni zhu ba 'bul ba'i tshig yin pa'i phyir ro/ /gsol 'debs sngon 'jug gi don bstan zin to/ /da ni skyes rabs kyi don mdor bstan pa la/ de yang rnam thar snyimsnyam
pa'i me tog las/ bdag nyid chen po 'di ni bskal ba dpag tu med pa'i sngon rol du sa bcu gnyis kyi dbang phyug tu gyur nas longs spyod rdzogs pa'i skur sangs rgyas tshar
nas/ da gdodsprul

pa'i sku sna tshogs pa bstan te/ zhes 'byung ba dang / rig 'dzin ka thogs tshe dbang nor bus kyang / sngon nas byang chub rin chen tog ces bya/ da lta'ang mngon dga'i zhing
na mi 'khrugs mgon/ zhing 'dir rgyal sras bu ston sprul la 'dud/ /ces sngar de bzhin gshegs pa rin chen tog ces bya bar sangs rgyas zin pa dang / da lta shar phyogs mngon
dga'i zhing gi rgyal ba mi 'khrugs mgon po yin par bstan pa sogs ji snyed cig mchis yod/ zhing 'dir bar skabs kyi gdul bya 'ga' zhig gi mthun snang du grub pa la ni/ dang
por tshong dpon chen por gyur te de bzhin gshegs pa mtha' yas 'od la nor bu rin po che phul nas byang chub tu thugs bskyed pa dang / de nas rgyal po bsod nams me tog gi
sras su gyur nas/ de bzhin gshegs pa brtson 'grus mtha' yas mnyes par mdzad pa dang / de nas dag dang ma dag pa'i skyes rabs sna tshogs bstan pa'i mthar/ rgya bod gnyis
su skye ba ji ltar bzhes tshul ni/ kun mkhyen lnga pas/ rgyal ba'i bstan la kun mkhyen bu ston rje/ /'phags yul paN grub dbang po sthabi ra/ /sgyu lus mngon gyur khyung
po lo tstsha dang / /mkhas grub dam pa chos sku 'od zer sogs/ /skyes rabs nor bu'i 'phreng ba tshar du dngar/ /zhes gsungs te/ de yang lnga pa rang nyid kyis mdzad pa'i tshar
chen gyi rnam thar las byung ba ni 'di ltar/ rgya gar du 'khrungs rabs dang po

birWa pa/ gnyis pa ayon gyi yul du stha bir/ gsum pa rgya gar du paN chen dharma pA la/ /bzhi pa paN grub gha ya dha ra/ lnga pa bod du mkhas grub khyung po rnal 'byor/ drug
pa kha che paN chen shAkya shrI/ bdun pa shangs pa chos rje sangs rgyas ston pa/ brgyad pa magdge sdings pa chos sku 'od zer/ dgu pa ni chos rje nyid du 'khrungs so/ /lo
tstsha ba rin chen bzang po ni/ chos rje nyid zhal bzhugs pa'i dus su mnga' ris zhang zhung gi dge 'dun mang pos/ de nyid kyi sku skyer ngos bzungs nas zhu 'phrin sogs
brdzangs pa dang / chos rje nyid kyis kyang don gyis bzhes par snang zhes mkhas pa 'ga' zhig gsung ste/ de ltar na lo chen rin chen bzang po yang 'khrungs rabs su 'os so/
gzhan yang dus phyis kyi klong rdol grub chen ngag dbang blo bzang pas ni bu ston thams cad mkhyen pa'i 'khrungs rabs 'di ltar bshad de/ rgyal ba mtha' yas 'od lnga'i spyan
snga ru/ /ded dpon mkhas par gyur pa dang po yin/ /rgyal po bsod nams me tog sras su 'khrungs/ /brtson 'grus mtha' yas gyur pa gnyis pa yin/ /bskal bzang sangs rgyas
bdun pa rab gsal du/ /mkha' 'gros lung bstan brnyes pa gsum pa yin/ /sher phyin bstan pa'i nyi ma 'od po che/ /gsal byed slob dpon seng bzang bzhi pa yin/ /rdor gdan byang
chub chen por shing lo phul/ /bram ze'i khye'ur 'khrungs pa lnga pa

yin / /khro gnyer can gyis ngag gis mchog stsol zhing / /smra ba'i nyi mar mtshan gsol drug pa yin/ /chos mngon mdzod kyi srol 'byed rnal rgyal 'grub/ /mkhas mchog dbyig gnyen
gyur pa bdun pa yin/ /lha yi bsod nams slob ma brgyad pa yin/ /ri mo'i lha mos bsnyen bkur dgu pa yin/ /klu dbang bsod snyoms phul ba bcu pa yin/ /mar me mdzad dpal gyur
pa bcu gcig pa/ /bu ston kha cher gyur pa bcu gnyis pa'o/ /zhes gsungs so/ /lung bstan ji ltar byung ba ni/ rnga bo che'i mdo las/ shAkya shrI zhes bya'i dge slong dag
/bstan dang sems can don la brtson/ /zag pa thams cad zad gyur te/ /rab gsal zhes byar sangssang yang rgya/ /zhes kha che paN chen lung bstan pa dang / /rje btsun sgrol
ma'i zhal nas/e ma bde legs su gyur cig /bskal bzang bdun pa 'jig rten du/ /kha cher paN chen shAkya shrI/ /'di na chos sku 'od zer 'gyed/ /ces dge sdings pa chos sku 'od
zer lung bstan pa dang / /'jam dpal rtsa rgyud las/ yi ge ra dang ba dang po/ /dge slong gang zhig rab byung nas/ /ston pa'i bstan pa gsal byed pa/ /'byung bar 'gyur ba
the tshom med/ /ces pa ni chos rje nyid lung bstan par mkhas pa dag bzhed pas 'dir 'os so/ /gzhan yang slob dpon chen po padma 'byung gnas kyis/ /ra zhes bya ba'i lung pa
ru/ /bu zhes bya ba'i dge slong 'byung / /mchod rten rdo yi tog can can/ /zhes

gsal bar lung bstan te de lta bu ma gcig lab sgron sogs gzhan nas kyang mang ngo / skyes rabs kyi don mdor bstan pa bshad zin to/ gnyis pa ni gsol 'debs las/ rnam kun mchog
ldan bde chen rigs brgya'i bdag /stong nyid sna tshogs lha mor rtag rtse ba'i/ /dkyil 'khor rgya mtsho'i ded dpon mi yi gzugs/ /ston mdzad rin chen grub la gsol ba 'debs/
/zhes 'byung bas/ de yang dga' ba bcu drug gi don rdzogs pa'i rnam kun mchog ldan gyi bde chen rigs brgya'i bdag po dang / stong nyid bcu drug gi rang bzhin nges don gyi
sna tshogs lha mo gnyis rtag tu rtse ba'i don mnyam par sbyor ba las byung ba'i dkyil 'khor rgya mtsho'i spro bsdu'i byed pa po'am ded dpon ni/ mchog gi dang po'i sangs
rgyas dus kyi 'khor lo'o/ /de nyid zhing 'dir mi'i gzugs su ston par mdzad nas smin grol chos kyi 'khor lo bskor ba'i mtshan gyi tha snyad bu ston rin chen grub ste/ de'i
zhabs la lus ngag yid gsum btud nas gsol ba 'debs so/ /zhes pa ste sngon 'jug gi don bstan zin to/ /da ni sku tshe 'di nyid kyi rnam thar cung zad rgyas par phye ba la/
de yang rnam thar snyim pa'i me tog ni tshig 'doms la don zab cing rgya che bas de'i sa bcad lta bur 'dir mdzad pa bcu gnyis su btus nas

bshad par bya ste/ sku bltams yi ge rtsis gnas la sbyangs/ /khyim gnas byang sems brtul zhugs mdzes/ /rab byung thos bsam dka' spyad mdzad/ /mkhas btsun bzang gsum bla ma bsten/
/grangs med gdul bya'i tshogs pa bskyangs/ /'chad rtsod rtsom bsgyur dga' ston spel/ /ngo mtshar gnas rten khyad 'phags bzhengs/ /bsam gyis mi khyab rnam thar gyis/
/'gro kun smin grol mdzad nas kyang / /byams pa'i thugs kar thim pa'o/ /zhes bya ba 'di yin no/ /de la dang po sku bltams pa'i mdzad pa ni/ de yang yab bla ma grag ston
rgyal mtshan dpal bzang po zhes bya ba sngags rnying ma'i grub thob rim par byon pa'i dpon brgyud/ mdo rgyud mtha' dag la mkhas shing grub pa'i dbang phyug tu gyur pa de
nyid dang / yum slob dpon ma bsod nams 'bum zhes bya ba rje btsun sgrol ma'i rnam 'phrul de gnyis kyi sras su sku skye ba bzhes te/ lhums su zhugs pa'i tshe/ yum gyi rmi
nyams su yi dam gyi lha rten dang brten par bcas pa'i dkyil 'khor/ lto ba'i dbus su bskyed pa dang / ting nge 'dzin gyi sgo du ma thugs la 'khrungs/ sku lus bde zhing shing
bal gyi 'dab ma ltar yang bar gyur pa sogs byung zhing / zla grangs thim gyi bar du lhums su bzhugs nas lha rnams la chos stod pa sogs mdzad/ de nas lcags pho stag gi
lo hor zla gsum pa'i nyi shu bzhi skar ma bya sngo'i nyin la smad pa sgom gnas zhes bya ba'i dgon par sku bltams so/ /de'i tshe yum gyi rmi nyams su sngar gyi dkyil 'khor
gyi lha rnams phyir

byung nas mdzad pa zhing sbyangs/ sems can smin/ sangs rgyas mchod pa sogs mdzad nas/ slar dkyil 'khol la bkod pa'i snang ba byung ngo / /phyi rol du yang sngar med pa'i dri
zhim po bro ba dang / rol mo'i sgra dang / me tog gi char 'bab pa sogs ngo mtshar ba'i ltas dang / bkra shis pa'i mtshan ma bzang pos khyab par gyur to/ /sku bltams pa'i
mdzad pa ste dang po'o/ /gnyis pa yig rtsis bslabs pa'i mdzad pa ni/ bltams nas ring bor ma lon par 'jam dbyangs bsgrubs pas zhal gzigs/ yum gyis klog slob par brtsam pa
na ka kha slob ma dgos par 'da' ka ye shes la sbyor klog mdzad/ gzhan gyis klog slab ma dgos par tshig tu sbrel nas klog mkhyen pa byung / da dung yi ge dbu med klog par
bzhed kyang ma phod par thugs chad de shums pas yi dam gyi lhas byin gyis brlabs shing dbugs phyung ste de mthar yi ge dbu med klog pa la thogs pa med par gyur/ byis pa'i
dus nas 'dod pa'i 'du 'dzi la yi mi dgyes/ yon tan sgrub la brtson/ nyid kyi mes po bla chen tshul khrims dpal bzang zhes bgyi ba sngags rnying ma'i grub thob dgung lo
brgya dang bcu dgu bzhugs pa zhig yod pa/ de'i phyag dpe rnams la gzigs nas/ 'di ni bstan bcos rnam dag go / 'di ni rnam dag ma yin no/ /zhes gsungs nas so sor phyed

pas mes po yong shin tu mnyes so/ /dpon rgyam seng zhes bya ba la/ rtsis dang yi ge bslabs pas/ slob dpon pas mkhas pa'i go 'phang thob bo/ /yig rtsis kyi gnas la sbyangs pa'i
mdzad pa ste gnyis pa'o/ /gsum pa re zhig khyim du bzhags nas byang chub sems dpa'i brtul zhugs bskyangs pa'i mdzad pa ni/ de yang dgung lo bdun bzhes pa'i tshe/ sems
dpa' chen po khro phu ba bsod nams sengge las sems bskyed gsan/ bdag pas gzhan gces kyi byang chub kyi sems rin po che thugs la 'khrungs te/ gzhan don du 'gyur ba cig byung
na/ bstan pa la phan pa cig byung na/ sems can skyid pa cig byung na nga rang shi na'ang shi/ sdug na'ang sdug snyam pa thugs la 'khrungs/ ci mdzad sems can gyi don du
'gyur bar mdzad/ da lta 'jig rten gyi che ru re ba// grung du re ba/ 'khor mang ba/ kha drag pa/ nor che ba/ las su sdig pa 'ba' zhig gsog pa kun spyan gyis gzigs pa'am/
snyan gyis gsan pa byung tsa na spyan chab 'chor ba tsam du thugs las chen po byung ste/ re sdug/ snying re rje/ 'chi ba zer ba cig byung nas mig btsum kyin 'gro dus dgos
pa'i chos ni med/ gzhan gang gis kyang glags mi phye/ dmyal ba bya ba cig yod de/ de'i gtam thos na yang skyi g.ya'/ sdug bsngal dngos la longs spyad pa bas kyang / sdug
bsngal gyi rgyu la longs spyod pa 'di tsho rang snying rje ba 'dug ces bu chung gi dus nas

gsung ba zhig yod skad/ dgung lo brgyad bzheszhes pa'i tshe sems dpa' chen po de nyid las bde mchog dril bu pa'i dbang bzhi rdzogs par gsan/ dbang gnang ba'i skabs nyid kyi
dbu la rin po che pas phyag bzhag nas dar cig bsnyel gso mdzad/ 'o 'di la nga'i ngal bso byed pa yin no gsung / mes po tshul khrims dpal bzang las kyang gsang sngags rnyingsnying
ma'i skor dang mkhyud spyad sogs rig gnas thor bu mang po gsan/ mdor na khyim du bzhugs nas kyang nyin mi dal/ mtshan mi gnyid pa/ yon tan slob sbyong dang / bzlas
brjod/ bskyed rdzogs kyi don sgom pa la 'bad pas/ yi dam lha'i zhal gzigs pa sogs nus ba bsam gyis mi khyab pa dang ldan pas 'dre gdon 'dul ba sogs la mes po'i sku tshab
la yang mang du byon/ yong la mi yin rnams kyis srog snying 'bul ba sogs bka' bzhin sgrub pa byung ngo / khyim gnas byang chub sems dpa'i mdzad pa ste gsum pa'o/ /|bzhi
pa rab tu byung ba'i mdzad pa ni/ nyid kyi thugs la sangs rgyas kyi bstan pa rab tu byung bas 'dzin dgos pa 'dug /rab tu byung nas kyang bshad nyan gyis lung gi chos 'dzin
dgos pa 'dug /sgom sgrub kyis rtogs pa'i chos 'dzin dgos par 'dug dgongs te/ de yang dgung lo bco brgyad bzhes pa me mo lug gi lo/ khro bu lotstsha ba'i mkhan brgyud

'dzin pa'i mkhan po yang rtse ba rin chen seng ge dang / /las kyi slob dpon tshad ma'i skyes bu bsod nams mgon gnyis las rab byung dang dge tshul du bsgrubs/ tshul khrims mig
'bras ltar gces par bsrungs te/ nyin mtshan dus drug tu rang rgyud la nyes pas phog ma phog zhus dag mdzad/ mdo rtsa dang / ka ri ka dang / sdom tshig sogs gzigs rtog
mdzad do/ /phyis dgung lo nyi shu rtsa gsum pa chu pho byi ba'i lo mkhan chen dka' bzhi pa mnyam med grags pa gzhon nu dang / las kyi slob dpon byang chub sems dpa' chen
po bsod nams grags pa/ gsang ston bsod nams bzang po sogs dad pa'i dge 'dun nyi shu rtsa gnyis kyi dbus su gtsang tshong dus 'gur mo'i bla brang shar du bsnyen rdzogs mdzad
nas dgra bcom pa chen po'i rnam par gyur to/ mkhan slob de nyid las 'dul ba'i skor dang blo sbyong sogs gsan/ khyad par blo sbyong gsan pas nges 'byung dang byang chub
kyi sems la bogs lhag par thon pa byung ngo / /rab tu byung ba'i mdzad pa ste bzhi pa'o/ / |lnga pa thos bsam la dka' spyod mdzad tshul ni/ rab tu byung nas bsnyen rdzogs
ma mdzad pa'i gong / gtso bor slob dpon tshad ma'i skyes bu'i drung du phar phyin/ /mngon pa kun las btus/ /tshad ma rnam nges rnams so so'i gzhung 'grel rgyab chos dang
bcas pa/ mdo rtsa dag me tog 'phreng rgyud sogs 'dul ba'i skor dang / rtsa she la sogs pa dbu ma'i skor rnams gsan zhing / /khyad par phar phyin

la thugs gnyer mdzad pa'i skabs su lo ngo gnyis kyi bar la sa the btsugs nas nyin gyi dus su tsha dro yang gsol long med/ na bza' ral ba yang 'tshem long med/ mtshan gyi dus
su mnal yang log long med de/ srod la bzhun mar bteg nas gzigs/ tho rangs shar sbyangs la 'bad pas zhal ras kun grod pa med bsregs pa lta bur gyur/ phar phyin dang bsdus
sbragsbasbrags nas zur bshad mdzad pa'i tshe/ ma rmongs thams cad ha las shing bod na ka ba ling 'grems gcig la shes rab che bar grags/ de nas lo gcig gi bar la gtso bor
tshad ma rnam nges dang / phal ba'i tshul du sde mdun mdo dang bcas pa la mkhas par sbyangs/ 'chag pa dri gong gi shug pa ri ru mngon pa kun las btus kyi slob gnyer mdzad
de/ snga dro gzhung mda' tshad ma shog bu bdun tsam re dang / TIkka shog bu mda' tshad lnga re tsam thugs la bzungs/ phyi dro bshad pa rtsal bshad bu mdzad nas zla ba
gcig la mngon pa kun las btus kyi rtsa 'grel thams cad thugs su chud/ bod na mkhas pa'i grags pas ni sa steng khyab/ po ti che ba'i slob gnyer gyi bar rnams su tshad ma'i
skyes bu dang yang rtse ba sogs las/ 'khrid dang dbang bshad man ngag bsam gyis mi khyab pa gsan par mdzad do/ /dgung lo nyer gcig bzhes pa lcags pho khyi'i lo la dbus gtsang
gi grwa skor mdzad/ lta ba ngan pa thams cad sun phyungs te yang dag pa'i lta ba la sbyar ro/ /thos bsam

la dka' ba spyod pa'i mdzad pa ste lnga pa'o/ /drug pa mkhas btsun bzang gsum gyi bla ma bsten tshul/ spyir yon tan khur gyis lci ba'i bla ma bcu phraggnyis ni 'di ltar/ bla
chen tshul khrims dpal bzang /1 /yab rje brag ston rgyal mtshan dpal/2 /rnam snang ba yon tan rgya mtsho/3 /slob dpon don grub dpal/4 /rtogs ldan bsod rin pa/5 /mkhan chen
brang po lung pa dkon mchog gzhon nu/6/ 'jam skya nam mkha' dpal ldan/7 /ti shri kun dga' blo gros/8 /mkhan chen dka' bzhi pa grags pa gzhon nu/9 /byang sems bsod nams
grags pa/10 grub chen bibhu ti dA pa/11 mkhas btsun kumA ra siddhi/12 /dbu mdzad bkra shis bzang po/13 /grub chen ze dmar ba/14 /sems dpa' chen po bsod nams sengge/15 /ti
shri kun dga' rgyal mtshan/16 'jam dbyangs don yod rgyal mtshan/17 dpal ldan bla ma dam pa bsod nams rgyal mtshan/18 mkhan po kun dga' rgyal mtshan/19 mnga' ris ba sangs
rgyas ye shes/20 dpon rgyab seng /21rnams so/ /khyad par bka' drin che ba'i bla ma drug ni/ mdo la bka' drin che ba tshad ma'i skyes bu bsod nams mgon po/1 dbang bka'
la bka' drin che ba gu ru dpal ldan sengge/2 bshad bka' la bka' drin che ba rong pa rdo rje rgyal mtshan/3 man ngag la bka' drin che ba yang rtse ba rin chen sengge/4 nyamsnyam
myong la bka' drin che ba thar lo nyi ma rgyal mtshan/5 /zab chos sna tshogs la bka' drin che ba 'phags 'od yon tan rgya mtsho ste drug go /de yang thar lo dang mjal
tshul ni/ sngar khro phur chos gsung ba'i tshe/ phan phyin

nyan pa'i grwa pa ye shes sengge zer ba cig yod pa nyi ma kha yar du kho ma byung / phyin nyin cig byung ba dang / chos rje'i thugs la yong sems can thams cad don bya snyam
na/ 'di gcig pu'i don yang byar mi nus 'dug /gzhan don de rang cung snga sa 'dug pas/ da dung rang gi 'dod chos 'dra bsgrub dgos pa 'dra dgongs nas/ dbu zhwa rtsa ring sna
leb ring po can cig gsol/ po ti phra mo cig khur nas/ stag pa 'og nas mar byon pas/ bla yon dang 'dang dkar gyi bar der byis pa rtsed mo rtse ba mang po 'dug pa kun dga'
nas/ a lu lu/ paNDi ta byung zer nas mdun du rgyugs nas byung ste/ paNDi ta paNDi ta/ no mo buddha ya gyis dang zer bas rten 'brel bzang dgongs thugs la dgyes pa mu med
pa 'khrungs nas thar pa gling du phebs so/ /der thar lo nyi ma rgyal mtshan lo bzhi lhag tsam gyi bar du bsten nas sgra ka tsan gnyis/ mngon brjod/ snyan dngags/ zlos gar
sogs dang / rgya gar shar nub kyi yi ge'i rigs dang / skad rigs mi 'dra ba mang po zhor la bslab/ /khyad par dpal dus kyi 'khor lo'i sbyor drug zhus nas bsgoms pas nyams
rtogs khyad par can 'khrungs/ mngon shes dang rdzu 'phrul mtha' yas pa zhig la mnga' brnyes so/ /rje btsun rong po rdo rje rgyal mtshan la dus 'khor gsan pa'i tshe/ zla
ba dgu bar ma chad par bsten nas dbang bshad man ngag mtha' dag bum pa gang byo'i tshul du mnos shing rje btsun rong pa'i zhabs kyis kyang / /dpal dus kyi 'khor lo'i rgyud
man ngag bcas pa'i bstan pa

mtha' dag gtad nas rgya bod gang du'ang 'gran zla med par bsngags so/ /gu ru dpal ldan seng ge la dus 'khor gyis dbang gsan dus bla ma rdo rje shugs su zhal gzigs so/ /yang
rtse ba dang tshad ma'i skyes bu gnyis khro phu sogs su snga phyir lo mang po'i bar dpon slob tu sbrel nas chos rnams gsan te bka' drin che ba'i bla mar 'dzin to/ /kun mkhyen
'phags 'od rin po che ni phyis ri phug tu gdan drangs te/ pha brgyud gsang pa 'dus pa sogs zab chos thams cad bum pa gang 'byor gsan pas/ bla ma'i zhal nas 'o chos
bdag po la 'phrod do gsung zhing / /chos rnams grub pa dang tshogs 'khor dang zang zing gi 'bul ba bsam gyis mi khyab pa phul bas/ der 'phags 'od rin po che'i zhal nas/ 'bul
ba 'di rnams nged la mi dgos kyi/ /khyed rang sde gog 'dzin pa la dgos pa yin mod/ mi rgan nged la 'bul ba'i tshab mang yo ga dang gsang 'dus la yig cha gsal po re yang
'jog grub pa gyis/ de nas 'chad nyan kho na gtso bor mdzad dgos so/ /de ma mdzad na mi rgan pa'i bsam pa mi rdzogs so gsungs pas/ phyis chos rje'i zhal nas/ rang res kyang
bsgoms na man lung gu ru tsam zhig yod ste/ kun mkhyen 'phags pa'i bka' bzhin 'chad nyan kho na byed byed nas sgom long tsam rang ma byung zhes gsungs so/ /mkhas btsun
bzang gsum gyi bla ma bsten pa'i mdzad pa ste drug pa'o/ /bdun pa gdul bya'i tshogs pa bskyangs tshul ni/ sngar dgung lo sum cu yan la khro phur bzhugs pa'i tshe yang

slob ma mang po bskyangs shing / phar tshad bsdus gsum dang mngon pa sogs kyi 'chad nyan gtso bor mdzad/ phar phyin 'grel chung gi TIkka/ mthong lam stong mthun/ lta pa ngan
sel/ bu ston chos 'byung sogs kyang skabs 'di dag tu rtsom par mdzad do/ /de nas lha gen rtse rgyal po sogs kyi gdung brgyud dri ma med par 'khrungs nas/ gan rje jing gir
rgyal pos ri ri chen por mtshan gsol zhing / rgyal po chen po rnam thos sras kyi rnam 'phrul du grags pa sku zhang chen po grags pa rgyal mtshan dpal bzang pos/ yab mes
kyi bzhengs pa'i zhwa lu'i gtsug lag khang nyams pa rnams gsos/ rab bzhi la mchod pa chen po bzhi gsar du btsugs/ dge 'dun gyi sde la bsnyen bkur gyi gzhis rten bzang po
btings/ dam pa'i chos kyi khrims chen po ni bcas/ thugs la chos dpon mkhan btsun bzang gsum 'dzoms pa cig spyan 'dren par bzhed nas/ de la 'di snyam du ngas btsal ba'i
chos dpon de la 'bring las mi yong / lha la gsol ba btab te lung bstan zhu dgos dgongs nas/ dkon mchog la mchod pa bshams/ dge 'dun la bsnyen bkur byas/ chos skyong la gtor
ma btang / nga'i gtsug lag khang 'di 'dzin skyong spel gsul nus pa'i mkhan po dge ba'i bshes gnyen 'di dang 'dis byas na bzang ngam/ zhes ming smos te/ rmi lam brtags
pas/ sbyin bdag chen po'i lhag bsam dag pa'i nus pa la brten te/ rmi lam du mgon po 'jam pa'i dbyangs yin zer ba'i khye'u ser po lo bcu drug lon pa'i lang tsho can/ phyag
g.yas kyis ral gri dang / g.yon gyi

mdzub brda byed pa gcig dang / yang rnam thos sras yin zer ba'i mi ser po rgyal mtshan thogs pa gcig ste/ de gnyis sengge chen po gcig la bzhon nas byung pa mgrin gcig tu/
khyod kyi bsam pa rnam par dag pa de lta bu khong du chud nas/ nged gnyis khyod kyi drung du 'ongs kyi/ khyed kyi sems can gyi don zhe thag pa nas sems pa legs so/ /chos
dpon ming smos pa de rnams kyi khrod na na tshod lo brgyad cu lon pa zhig 'dug ste/ des ni sems can gyi don lo ngo gsum las mi nus kyi/ yang dag pa'i chos dpon gcig dgos
na/ khro phu phyogs na yod pas spyan drongs shig zer te mi snang bar gyur to/ /de'i mod la mnal bsad de/ ngas de 'dra ba'i gnas nas btsal pas rnyed par dka' la/ gal te rnyed
kyang bdud kyis bar du gcod pa srid pas/ da dung brtag go snyam nas/ rgya nag tu gser yig pa btang ste/ rgya'i rtsis mkhan kiM ha shang zer ba'i mngon shes can gcig la/
ngas bod kyi yul du gong ma'i sku rim la/ banamdhe'i sde chen po 'dzugs par 'dod pas/ de'i chos dpon su 'thad/ 'dra 'bag gyis la bskur zhig zer ba bsrings bas/ lo phyed
dang gnyis la gser yig pa slebs te/ kiM ha shang gisgi 'dra 'bag shog khra la ri mor bris nas/ bdag nyid chen po'i sku'i gzugs dbyibs dang / cha byad dang / lo 'di lon
dang / spyod pa sdod gnas kyi bkod pa 'di 'dra ba zhig yin zhes ri mor bris pa byung ba/ 'dra gnyis su bkod nas gcig tshag byas/ gcig pho nya la bskur nas khro phu'i phyogs
na 'di 'dra e 'dug 'tshol shog ces mngags pas kiM hwa shang gi lung bstan ji lta ba bzhin chos rje nyid rnyed do/ /tshul de lta

bus mtshams sbyar te chos rje nyid kyi dgung lo sum cu so gcig pa lcags pho spre'u'i lo la/ dpal zhwa lu gser khang gi gtsug lag khang chen po 'di nyid du spyan 'dren zhus
nas/ 'gro ba lha dang bcas pa'i mchod gnas dam pa mdzad cing / chos sde chen por thugs phab nas bka' pod bzhi'i bshad grwa btsugs/ bstan 'gro'i don rlabs po che 'grub tu
nye ba na/ nag phyogs kyi lha klu rnams 'khrugs shing / mi 'ga' zhig gis bsam pa bsgyur nas/ chos rje nyid kyi thugs bkrugs pas/ sbyin bdag chen po la zhu yig chos kyi don
grub ces bya ba le'u gsum pa zhig mdzad nas/ bdag ni sngon tshe las ngan bsags pa'i mthus/ /chos nub chos min dar ba gangs ri'i khrod/ /chos bzhin byed pa rtsa ltar 'dor
ba'i yul/ /zas phyir chos srog gtong ba'i bod 'dir skyes/ /tshul khrims bsrungs na zog po tshul 'chos can/ /thos bsam byas na grags 'dod tshe 'di pa/ /rang tshugs bzung
na nga rgyal dregs pa can/ /kun dang bstun na col chung blo mang po/ /chos bzhin byas na kun gyis brnyasbsnyaspa'i yul/ /chos bzhin ma byas rnam smin rang la lci/ /thams
cad dga' ba'i spyod pa ma shes pas/ /bdag gi ci byas skyon du gyur la gzigs/ /rang la mi phan gzhan la gnod pa yi/ /bdag gi bshad nyan 'di 'dras ci bgyi lags/ /za 'dug 'gro
chag las sogs ci byas kyang / /gzhan gyi khong khro'i rgyu ru gyur la skyo/ /da ni tshe yang ring du mi gnas shing / /nang gi dbang po yongs su mi gsal la/ /skye 'chi'i
sdug bsngal shin

tu bzod par dka'/ /cung zad shes pa nyams len dus la babs/ /ces sogs gsungs pas/ sbyin bdag chen po dang dkar phyogs kyi grwa bu slob kun rtab rtab por gyur nas drung du lhags/
phyag kyang bsgyel ba bzhin du btsal nas/ mkhan chen thams cad mkhyen pa 'gro ba'i mig gcig khyed ji ltar bzhed pa bzhin du bdag cag rnams kyis bsgrub lags kyi/ chos
sde chen po 'dir thugs phab nas chos kyi 'khor lo rgya chen po bskor du gsol/ yang bdag cag kha cig gis ni cung zad log par bsgrub pa kun kyang gnong zhing 'gyod lags/ bdag
cag la sgrib par mi 'gyur ba zhig sku mkhyen no/ /zhes gsol ba btab pas/ chos rje nyid kyis kyang zhal gyis bzhes nas/ sngags dang mtshan nyid kyi bshad grwa rgya chen
po btsugs so/ /mdor na dus der zhwa lur dge 'dun tshogs pa rgyun bzhugs phyed lnga stong / /phyogs nas chos bar la byon pa dang kun bsgril na bdun stong sum brgya rtsa
bzhi tsam re yong / chos 'chad brgya kha bud pa/ sngags mtshan nyid kyi dge ba'i bshes gnyen dbus gtsang du ston chen thon pa nyis brgya drug bcu lhag pa dang / gdan sa chen
po ri phug tu yang 'dagsbyar chu bug sgo la bzhugs mkhan lnga brgya tsam re tshogs zhes sngon gyi yi ge rnying ma dag las 'byung ngo / /dgung lo drug cu re bzhi ba chu
mo sbrul gyi lo la khro phu lo tstsha ba'i gdan sa mdzad/ der yang bshad grwa dang sgom grwa rgya chen po bskyangs so/ /gzhan yang snga phyi nges med du/ dpal ldan sa skya/
bo dong e sogs dbus gtsang gi chos grwa rnams su bstan pa'i bya ba mdzad pa'i

tshul re re bzhin smos kyi mi lang bas 'dir zur tsam mo/ /gdul bya'i tshogs pa bskyangs pa'i mdzad pa ste bdun pa'o/ brgyad pa 'chad rtsod rtsom gsum gyis dga' ston spel tshul
ni/ de yang snyim pa'i me tog las/ skyes bu dam pa 'dis dbyar dgun gyis dus chos la/ phar phyin mngon pa kun las btus/ tshad ma rnam nges/ spyod 'jug rnams la nyid kyi
TTIkka btab pa dang / 'dul ba mdo rtsa la bya 'dul 'dzin gyi TTIkka btab pa gtso bor rgyun du gsungs/ gzhan yang mdo rgyud kyi bshad pa/ lung bka'/ dbang bka'/ gdams ngag
chung chung la sogs pa thogs pa med pa mang po zhar chos su gsungs/ ston dpyid dus 'khor TTIkka dang sambhuT la nyid kyis Tikka btab pa rnams rgyun du gtso bor gsungs/
phal pa zhar chos kyi tshul du mdo rgyud la brten pa'i bshad bka'/ dbang bka'/ man ngag gi bka'/ byin rlabs kyi bka' lung ste/ mdor na mi re ngo re la 'dod chos re/ de re
re blo rtse gtad du gtugs pa re/ de yin pas snyam du thag chod pa'i lung rigs la man ngag dang bcas pa gsungs/ zhes dang / nyin rang chos gsungs/ mtshan rang dbang bskur
mdzad nas spyan dmar tshag song yang tho rangs kar song tsa na/ ha ra ra'o da rang rgas nas gda'o gsungs ba tsam las chos 'chad pa las skyo dub mi mnga'/ zhes 'byung bas
mtshon mdor na dam chos 'chad pa'i dbyangs kyis dpyod ldan yongs kyi rna ba bdud rtsis 'gengs pa la yongs su gzhol ba'o/ /rtsod pa mdzad tshul yang

sngar khro phur bzhugs dus bon po'i grwa skor sogs log par smra ba thams cad tshar bcad/ gzhan yang snga phyi thams cad du lta ba ngan pa thams cad bsun phyungs te yang dag
pa'i lta ba la sbyor ba sogs mdzad de/ mdor na rtsod ngag gnam lcags rdo rje'i char drag po phab nas log smra bdud sde'i mgo bo 'gems pa la dpa' ba'i tshul gyis bstan pa
rin po che gsal bar mdzad pa yin no/ /rtsom pa ji ltar mdzad pa'i skor tsam brjod na/ gnyis med dus 'khor gyi skor la chos tshan che chung 'dres pa lnga bcu nga bdun/ rnal
'byor pha rgyud kyi skor la chos tshan sum cu tham pa/ ma brgyud la chos mtshan sum du so bdun/ rnal 'byor rgyud la chos tshan lnga bcu tham pa/ spyod rgyud la chos tshan
gcig /bya rgyud la chos tshan bco brgyad/ sngags spyi'i gsal byed gsung rab nyer gcig ste kun la dril bas rdo rje theg pa'i skor la bstan bcos nyis brgya dang bcu bzhi'o/
/mtshan nyid theg pa mdo sde/ 'dul ba/ mngon pa rnams dang / gtan tshigs rig pa/ tshad ma'i bstan bcos/ sgra'i bstan bcos sogs la chos tshan nyer lnga/ rigs gnas spyi'i
gsal byed gsung rab lnga bcu nga lnga dang bcas deng sang yongs grags kyi bka' 'bum rnams na de tsam zhig bzhugs pa mthong la/ der ma 'dus pa khro phu sogs su mdzad pa'i
snga rtsom gyi rigs 'ga' zhig dang chos rje nyid kyi thugs la brtsams zin nas glegs bam du bka' bsdu ma thub pa'i gzhung chen po 'ga' re yang yod ces grags pas mdor na
legs bshad rtsom pa'i dngos mkhas pa'i snying la dga' spro'i

dpyid 'jo ba la yongs su 'grus pa'o/ /'gyur mdzad pa'i tshul ni/ dbang mdor bstan gyi dka' 'grel sum brgya drug cu ba/1 rdo rje bdud rtsi'i dka' 'grel dri med snying pos mdzad
pa/2 rdo rje snying po rgyan gyi dka' 'grel rab zhi bshes gnyen gyis mdzad pa/3 rdo rje sems dpa'i sgrub thabs kyi 'grel pa li la badzras mdzad pa/4 mdor byas kyi 'grel
pa bibhu tIs mdzad pa/5 sgron gsal gyi dka' 'grel thugs rje zhabs kyis mdzad pa/6 rim lnga'i 'grel ba mu ni shris mdzad pa/7 bgrod dka'i 'grel pa spyan gsum 'bangs kyis
mdzad pa/8 gsang 'dus gnyis med rnam rgyal gyi rgyud khungs ma dang bcas pa rnams gzhi 'gyur mdzad/9 sgra ka la pa'i 'grel ba durga sing ha'i 'phro bsgyur/10 don zhags
kyi cho ga zhib mo'i hor skong bsab sngar ma 'gyur ba'i 'phro bsgyur/11 rim lnga'i 'grel pa a bhA yas mdzad pa bi bhu tIs rang 'gyur gyi hor skong bsab pa sogs mdzad de/12
mdor na bka' bstan bcos kha cig gi gzhi 'gyur/ kha cig gi zhu chen/ kha cig gi hor skong bsab te/ bstan pa'i srog shing chen po mdzad pa yin no/ /'chad rtsod rtsom bsgyur
gyi mdzad pa ste brgyad pa'o/ dgu pa gnas rten ngo mtshar can bzhes tshul la/ dga' ldan dang tshul mtshungs ba'i ri phug bde chen chos kyi pho brang gi gtsug lag khang
chen po dge 'dun gyi sde dang bcas pa gsar du bskrun nas/ rten gyi gtso bo dpal dus kyi 'khor lo rgyu rin po che sna tshogs las grub pa/ nang de bzhin gshegs pa'i ring bsrel
gyi snying

pos gang ba/ rgyan rin po che sna tshogs pas brgyan pa/ mtshan dang dpe byad du 'bar ba/ 'od dang 'od zer 'phro ba de'i khri rgyab la thugs dkyil gyi lha tshogs rnams kyis
bskor ba/ gzhan yang bcom ldan 'das rnam par snang mdzad kyi sku la rdo rje dbyings rtsa ba'i lha tshogs kyis bskor ba/ gsang 'dus mi bskyod rdo rje'i sku khri rgyab la lha
tshogs kyis bskor ba/ thub pa'i dbang po dang byams pa sogs sku rgyu rin po che 'ba' zhig las grub pa dang / gzhan yang sku rten bsam gyis mi khyab pa dang / gsung rten
du rgyas 'bring bsdus gsum gser las bzhengs shing bka' 'gyur bstan 'gyur sogs glegs bam gangs kyis mi chod pa dang / thugs rten du dgung lo drug cu re gsum pa chu pho 'brug
gi lo la bzhengs pa'i sku 'bum mthong grol chen mo ngo mtshar lta bas chog mi shes pa 'di nyid kyis mtshon mdor na sras bcas rgyal ba'i rten gsum 'phreng ba bsod nams
kyi sa bon bskrun pa'i zhing du bshams pa'i rnam par thar pa re re nas brjod kyis mi lang pas 'dir sa bon tsam du bsdus so/ /gnas rten ngo mtshar can du ma bzhengs pa'i
mdzad pa ste dgu pa'o/ |bcu pa bsam gyis mi khyab pa'i rnam par thar pa ni/ de yang snyim pa'i me tog las/ mdor na bdag nyid chen po 'di'i rnam par thar pa bsam gyis mi
khyab cing brjod kyis mi lang ste/ sngags dang mtshan nyid kyi po ti re re la yang / sku tshe rangs'di kho na la sbyangs par 'dug snyam pa yod/ slob bu rab byung dang dge
tshul dang dge slong la sogs pa la bsams na sku tshe rangsmkhan slob mdzad nas bslab sdom phog

pa 'dra ba yod/ slob ma ston chen thon pa la bsams na sku tshe rangsbshad nyan mdzad pa 'dra ba yod/ nyams rtogs ldan pa'i slob bu thon pa la bltas na sku tshe rangs'khrid
bskyangs pa 'dra ba yod/ gzhan semasashes pa'i mngon shes dang ting nge 'dzin gyi nyams rtogs la bsams na sku tshe rangssgom mdzad pa 'dra ba yod/ yi dam lha'i zhal gzigs
pa dang nus mthu la bsams na sku tshe rangsbskyed rim dang bzlas pa mdzad pa 'dra ba yod/ gsung rab bzhengs pa la bltas na sku tshe rangs bri brda mdzad pa 'dra ba yod/
lha rten bzhengs pa la bltas na sku tshe rangs lha rten bzhengs pa 'dra ba yod/ dam pa'i chos bsgyur ba la bltas na sku tshe rangs 'gyur mdzad pa 'dra ba yod/ bstan bcos
brtsams pa la bltas na sku tshe rangs rtsom pa mdzad pa 'dra ba yod/ dbang bskur mdzad pa la bltas na sku tshe rangs dbang bskur mdzad pa 'dra ba yod/ mchod rten bzhengs
pa la bltas na sku tshe rangs tshwa tshwa btab pa 'dra ba yod/ gzhan yang tha na chab gtor la sogs kyang sku tshe rangs de kho na mdzad kyi gzhan gcig kyang mdzad pa'i long
ma byung ngam snyam pa 'dra ba yod/ ces gsungs pa ltar yin na/ thugs dam lha'i zhal gzigs tshul yang / byams pa/ 'jam dbyangs/ rje btsun sgrol ma sogs dang / gzhan yang
kyai rdor/ bde mchog dus 'khor rnams zhal dngos su gzigs te/ ji skad du/ sa skya paNDi ta gnyis pa chos kyi rgyal mtshan gyis/ byams mgon 'jam pa'i dbyangs dang sgrol ma
sogs

rgyal sras nag pa'i sa la gnas rnams kyis/ /byin gyis brlabs shig lhag par rjes su bzungs/ /zhes dang / kye rdor bde mchog dus kyi 'khor lo sogs/ /mchog gi dkyil 'khor du ma
mngon sum gzigs/ /zhes sogs kyis bstod pa mdzad pa ltar yin la/ der ma zad mnal lam du yang mdo sngags kyi glegs bam mang po gzigs rtog grub pa dang / bla ma rje btsun
chen po grags pa rgyal mtshan sogs grub pa'i dbang phyug rnams kyis kyang rjes su bsngags nas mdo sngags kyi gsung rab la zhu dag mdzad par bskul tshul dang / dus gsum mkhyen
pa'i mngon shes dang rdzu 'phrul bsam gyis mi khyab pa'i tshul rnams kyang 'dir re zhig mdor bsdus pa'o/ /bsam gyis mi khyab pa'i mdzad pa ste bcu pa'o/ /bcu gcig 'gro
kun smin grol la bkod pa'i mdzad pa ni/ de yang sku tshe'i stod smad thams cad du gzhan don la dus skad cig kyang mi g.yel khyad par du dgung lo drug cu re gnyis pa lcags
mo yos bu'i lo la g.ya' bzang pa dang sde srid phag mo grub pa'i 'khrugs bsdums la nyi ma dbus kyi rgyal khams la byon/ de'i lam bar thams cad du skye bo khri phrag mang
po smin grol la bkod/ jag dpon cogs pa sngo thur dang / srin po mgo dgu pa zer ba la sogs pa rnams kyang ma rungs pa'i sems zhi ste chos rje nyid skyel ba dang / bsu
ba dang bsnyen bkur byed/ gam pa byang thang gi rab btsun gtsug lag khang / drang srong srin por grwa thang gi gtsug lag khang / khra 'brug gi gtsug lag khang / 'ol kha tshe
thang gi

gtsug lag khang / gzhan yang yer pa/ gung thang / 'phrul snang / ra mo che/ mtshur phu/ byang u ri/ gzhu kun dga' ra ba/ snye mo tshal mig /gyab mdo phug la sogs pa'i gtsug
lag khang che chung / bshad grwa sgom grwa thams cad du byon nas/ sngags dang mtshan nyid kyi bshad srol sngar med pa rnams su srol btsugs/ yod pa rnams dar rgyas su mdzad/
skal ldan gyi 'gro ba mang po smin grol la bkod/ yul mi gcig pa khag khag so so rnams su dge bshes nga mkhas sam nga mkhas sam snyam pa mang po kha rong rong por smra
ste/ la las sngags la las mtshan nyid sogs dri ba byas pa na/ de thams cad kyi lan gang la gang dgos shar shar btab pas/ kun kyang the tshom chod cing lhag par yang dad
pa 'phel bar gyur to/ drags po'i yul ljongs su phebs pa na rje btsun sgrol mas dngos su sprul pa bkye nas yul de'i mi rnams kyi bsnyen bkur byed pa bskul ste/ de yang bud
med mi tshad nyis 'gyur gyi che ba gos chen ne tso kha gyon pa/ gtsang mo'i rgyan cha khra chom me ba/ dpon g.yog gsum gang nas byung cha med par 'ongs te/ yul mi rnams
la kye grong mi rnams/ sang nang par snga dro'i cha la yul mang rong la/ bla ma dge ba'i bshes gnyen chen po 'byon gyi/ khyed cag gis zam pa 'dzugs pa dang / phebs bsu dang
phebs skyel sogs byas na tshogs rdzogs sgrib pa dag bsod nams chen po thob bo zer nas mi snang ba gyur to/ nang par snga mor mi de dag yul mang rong du 'ongs te thang
shing gi zam pa 'dzugs pa dang lam 'phrang sel ba sogs byed do/ /de'i tshe zhabs 'bring ba

dag gis khyed cag ci byed dris pa na/ 'di ltar gyur gyi lo rgyus smras te/ chu che che rnams la ni thang shing gi zam pa'i steng nas gdan drangs/ chung chung rnams la ni rgyab
tu khur nas gdan drangs te/ zhal la yun ring po'i bar du bltas nas phyag 'tshal byin rlabs zhu/ zhabs spyi thog tu blangs nas/ tshogs rdzogs par gyur cig sgrib pa dag
par gyur cig ces smon lam btab nas song ngo / de lta bu'i tshul gyis mthong thos dran reg gi 'gro ba dpag tu med pa 'khor ba mtha' can du mdzad de/ mdor na bdag nyid chen
po 'di'i snyan grags kyi gdugs dkar po gcig gis 'jig rten gyi khams thams cad khyab pas/ rgya gar yul gyi rgyal po buNya ma la sogs pas kyang / shAkya mu ne'i rgyal tshab/
bstan pa'i srog shing chen po/ bla ma bu ston chen po'i sku la bsnyun mi mnga' 'am/ thugs zer ma mchis sam/ ldang ba yang ngam/ gshegs pa spyod dam/ zhes sogs kyi zhu
'phrin skyes dang bcas pa phul ba dang / khyad par rgya nag gi rgyal po tho gon the mur gan gyi rgya nag tu gdan 'dren pa'i gser yig brdzangs kyang phyogs de'i gdul bya
dus la ma babs par gzigs nas gdan ma 'drongs so/ /gzhan yang stobs kyis 'khor los bsgyur ba'i rgyal po jing gir gan gyi bu tsha brgyud drug pa/ rgyal bu bradznyA cing ze'u
cing dbang hor gyi mi dpon brgya phrag dmag 'bum tsho gsum dang khri phrag gnyis kyi 'khor dang bcas pa/ chos rje nyid kyi drung du lhags nas dpal dus kyi 'khor lo'i dbang
sogs chos zab la rgya che ba zhus/ chos kyi yon du sku 'bum mthong grol chen mo la dbyar gyi

na bza'i tshul du gos yug nyis brgya dang brgyad cu rtsa dgu/ dgun gyi na bza'i tshul du ka shi ka'I ras dang / wa ra Na si'i ras bal las grub pa'i 'phyangs pa yug nyis brgya
dang brgyad cu rtsa dgu/ mchod rten gzhan thams cad la gos yug bcu gnyis bcu gnyis re'i na bza'i rgyu phul zhing / rin po che dang mchod pa'i bye brag bsam gyis mi khyab
pas rdo'i phung po bzhin du spangs nas phul bas/ chos rje'i zhal nas/ 'di lta bu'i yon phul ba ngo mtshar che mod kyi/ mi rgan nga'i 'dod pa ni da dung ma tshims zhes
gsungs pas/ rgyal bu na re/ ngas 'di lta bu'i mchod sprin phul bas bla ma ma mnyes na/ da ni de las khyad par du 'phags pa'i mchod sprin dngos su sbyor rgyu gzhan ma mchis
pas/ nga rang gi mnga' ris su gtogs pa'i zhing khams ci tsam yod pa de'ang bla ma khyed la 'bul lo/ zhes gsol pas/ chos rje nyid kyi bka' stsal ba/ rgyal bu lags/ sngon
yang dag rdzogs pa'i sangs rgyas rnams kyi smon lam rnam par dag pa'i mdo las/ sangs rgyas kyi zhing gdan ba der/ rgyal po'i chad pa'i ming yang med cing / /btson ra dang
khrims btson la sogs pa'i nyes pa de dag cis kyang med cing mi 'byung bar gyur cig ces gsung na/ dkon mchog gsum po ni skyabs gnas dam pa yin la/ de'i ngos nas mdo las/
dge 'dun dkon mchog ni thar pa thob pa'o/ zhes gsungs pas/ da res nged la chos kyi yon tu btson ra dang / khrims btson du chud pa dang / mig dbyung ba dang / yan lag gcod
pa dang / srog la bab

pa'i chad pa gtong ba sogs kyi nyes pas mnar ba thams cad ci bder btang nas mi 'jigs pa byin cig bcas gsung pas/ rgyal bus kyang de bzhin du bgyi'o/ /zhes lo bcu gnyis kyi
bar du 'bangs la nyes pa'i ming yang mi grags pa khrims su bcas/ rgyal bu 'khor dang bcas pa slar rang gi yul du bzhud do/ /dgung lo drug cu rtsa bdun pa me pho spre'u'i
lo dgun ra'i tshes lnga zla ba gro bzhin gyi 'grub sbyor la/ zhwa lu'i gdan sa thugs sras lo tstsha bar gtad/ chos rje nyid gtso cher ri phug tu brtan chags/ gdan sa gtad
nas kyang lo dgu'i bar la chos kyi 'khor lo rgyun mi chad par bskor nas gdul bya bsam gyis mi khyab pa smin cing grol bar mdzad do/ /'gro kun smin grol la bkod pa'i mdzad
pa ste bcu gcig pa'o/ /|bcu gnyis pa gzugs sku chos dbyings su brtul te byams pa'i thugs kar thim tshul ni/ dus lan gcig thugs sras lo tstsha ba zhwa lu na bzhugs yod pa
la ri phug tu byon gsung / drung du phebs dus su nga dang na zla'i dbus gtsang gi dge bshes tsho yang thams cad gshegs tshar 'dug nga grwa bskor byed dus kyi lan 'debs
pa rnams kyang zhang bya dpe ma gtogs da gcig kyang ma las 'dug nga yang ring por mi sdod pas/ shi tsa na shul du dge rtsa tig tig e yong rang mi shes/ dge rtsa rang gi sngon
du 'gro ba'am/ dga' ldan du 'gro ba'i phyi phyag byed pas/ khyod la yang shog byas pa yin gsungs nas spong thag chen po zhig mdzad/ dus 'khor lha khang du nag nya'i
sgrub mchod kyis cho ga mdzad pa'i tshe/ sku

bsnyel so mdzad nas/ da res sgrub mchod rgyas po gcig byas la/ de nas byams mgon gyi drung du 'gro gsungs pas/ la stod pa blo rgyas phyag btsal nas de skad mi gsung bar zhu/
dga' ldan byams pa rang gis chos gsung ba lags/ drung nas 'di ru 'gro ba'i don la bzhugs 'tshal zhes zhus pas ci yang mi gsung / yang skabs shig mdangs gsum rmi lam shin
tu bzang ba 'dug ste/ dga' ldan nas skasskras pa ring po gsum byung dbus la ni byams pa 'byon gyi 'dug go ngos gcig la ngas 'dzegs phyin/ ngos gcig po de la sus phyin nam
zhes gsung / de nas chu mo yos kyi lo dgun bzhugs la bab pa'i tshe/ da ni grwa pa rnams la zhwa lur dgun chos la byon gyis/ mtshams pa rnams mtshams bsdoms/ nga yang mun
khang bsrubs nas dge sbyor byed do gsungs nas nyin mtshan khor yug tu thugs dam la bzhugs so/ de nas shing pho 'brug gi lo zla ba gnyis pa'i tshes gcig nas sku bsnyung
ba'i tshul bstan/ bco lnga la zla ba sgra gcan gyis zin pa dang nag pa zla ba la nyi ma dmar nag shar pa sogs ltas ngan te/ rgyal sras thogs med bzang po sogs bu slob rnams
'dus/ gser gyi maNDal phul gsol ba rtse gcig tu btab pa'i dgos pa dang dgag bya 'ga' zhig gzigs nas re zhig sku khams dwangs tshul bzhes mod/ slar gdul bya rtag 'dzin
can rnams 'dul ba'i phyir du zla ba lnga ba'i tshes bcu drug nas snyun log pa'i rnam pa bstan cing / de nas chos rje nyid kyis dgung lo bdun cu don lnga bzhes pa/ shing

pho 'brug gi lo/ hor zla drug pa nyi ma karTa'i khyim du gnas pa'i nyi shu gcig gi tshes kyi chu tshod ma zad pa'i sang tho rangs/ gza'i dang po nyi ma/ rgyu skar gyi dang
po tha skar/ sbyor ba las bzang / byed pa bhin po rnams 'dzoms pa/ glang gi dus sbyor 'char pa'i dus su rgyal ba byams pa'i thugs kar thim nas de'i tshe 'ja' 'od rol mo'i
sgra dang me tog gi char sogs ngo mtshar ba'i cho 'phrul bsam gyis mi khyab pa byung ngo / sku gdung ring bsrel gyi snying po can gyis zhing 'dir gdul bya'i tshogs gnyis
spel tshul yang / ji skad du rgyal sras thogs med bzang pos/ gdul bya'i don du zhing gzhan gshegs pa na/ /sku gzugs ring bsrel mang pos zhing 'di yi/ /gdul bya'i tshogs
gnyis 'phel zhing rgyas mdzad pa'i/ /chos rje rin po che la phyag 'tshal lo/ /zhes so/ gzims mal sku 'dra sogs 'dra 'bag tu bzhengs pa rnams la yang grub chen man lung gu
ru sogs 'ja' lus rdo rje'i sku brnyes pa'i sar gnas kyi byang sems rnams dngos su byon nas mchod pa 'bul ba sogs byung ste/ ji skad du/ lhar bcas 'jig rten kun gyis khyad
dngos su/ /mchod la ngo mtshar ci 'dra 'bag tsam la'ang / /'ja' tshon sku can grub chen man lung pas/ /mchod sprin 'phreng ba spel ba de la 'dud/ /ces so/ de ltar re zhig
dga' ldan yid dga' chos 'dzin du thugs las chur ngur gzhol ba'i tshul bstan kyang / /slar yang dag dang ma dag pa'i zhing khams rnams su 'gro ba'i don la sku gsung thugs
kyi sprul pa rgyun mi 'chad par bstan te/ gangs ri'i khrod 'dir dus thog gcig tu yang / grub chen

kun dga' blo gros dang / rnal 'byor gyi dbang phyug yar klungs ba sengge rgyal mtshan sogs mkhas grub mang po chos rje nyid kyi rnal 'phrul du ngos 'dzin pa byung ngo / /de
yang ji skad du/ rgyal dbang lnga bas/ mgon khyod phul byung mdzad pa'i mai na ka/ /dag pa'i zhing gi bkod pa rgya mtsho ru/ /bye ba phrag brgyar yongs su gar bsgyur yang
/ /ma dag zhing 'di'i 'gro la gcig tu brtse/ /de phyir grub dbang sengge rgyal mtshan dang / /rnal 'byor mchog brnyes pha rgod bsod nams bzang / /'khor lo'i mgon po rje
btsun tshar ba rje/ /yang srid skye ba'i zlos gar 'di rmad byung / /zhes gang gsungs pa ltar yin no/ /gzugs sku chos kyi dbyings su brtul nas byams pa'i thugs kar thim pa'i
mdzad pa ste bcu gnyis ba'o/ /da ltar gyi rnam thar cung zad rgyas bar phye ba bshad zin to/ /|gsum pa ma 'ongs na rgyal ba rab gsar du 'tshang rgya ba'i tshul gyis donnon
bsdu ba ni/ gsol 'debs las/ ma byon sangs rgyas gsum pa sA la'i ljongs/ /gnas lnga rig pa'i paN chen 'jig rten mig /shes bya thams cad mkhyen pa rin chen grub/ /rgyal
ba gnyis pa'i zhabs la gsol ba 'debs/ /zhes 'byung bas/ de yang bskal ba bzang po 'di la sangs rgyas stong 'byung ba/ mdo sde padma dkar po sogs las gsungs pa ltar/ da
ltar gyis sangs

rgyas shAkya thub pa yan byon zin pa rnams yin la/ de nas ma byon pa'i sangs rgyas dang po ni byams pa/ /gnyis pa byang chub sems dpa' seng ge /gsum pa ni rab gsal ste/ de
nyid sA la'i dga' tshal gyi ljongs gangs ri'i khrod 'dir gnas lnga rig pa'i paNDi ta chen po 'jig rten gyi mig skad gnyis smra ba'i lo tsA ba'i tshul bzung ba/ mdor na shes
bya thams cad mkhyen cing gzigs pa don gyi slad du mtshan nas smos na bu ston rin chen grub ces bya ba'i rgyal ba gnyis pa de'i zhabs la gsol ba 'debs/ zhes pa ste sngon
'jug gi don bstan zin to/ /da ni rab gsal du 'tshang rgya ba'i tshul dngos ni/ mdo sde bskal pa bzang po las/ de bzhin gshegs pa rab gsal skye ba'i yul ni rgyu skar can
zhes bya'o/ /rigs ni rgyal rigs so/ /'od ni dpag tshad lnga'o/ /yab ni legs pa'i blo gros so/ /yum ni me tog ces bya'o/ /sras ni dus rig go /rim gro ni dga' ba'i dbang
phyug go /shes rab can gyi mchog ni bkra shis so/ /rdzu 'phrul can gyi mchog ni 'brug sgra'o/ /'dus ba dang po la ni nyan thos bya ba phrag 'bum mo/ /gnyis pa la ni dung
phyur phrag dgu dang bye ba phrag dgu'o/ /gsum pa la dung phyur phrag dgu dang bye ba phrag brgyad do/ /sku tshe ni lo bye ba phrag dgu'o/ dam pa'i chos ni lo brgyad khri
lnga stong gi bar du gnas so/ /sku gdung ni rgyas par 'gyur ro/ /zhes gsungs so/ /de ltar na rang re bu ston thams cad mkhyen pa'i rjes 'brang du khas 'che ba rnams kyang
/ dus der 'khor gyi 'og mar

skye ba'i rgyu tshogs la 'bad pa gal che ste/ de yang gang zhe na gzhi tshul khrims rnam par dag pa la gnas dgos te/ chos rje nyid kyi zhal nas/ bstan pa'i snying po tshul
khrims bslab pa rin po che/ /'phral dang yun du bde legs thams cad 'byung ba'i rgyu/ /zhes gsungs shing tshul khrims ma bsrungs na/ thos bsam ma byas kyang phan pa med de/
zla ba sgron mes zhus pa'i mdo las/ ji snyed chos kyi rnam pas byang chub kyang / /thos bas rgyags nas tshul khrims mi bsrung na/ /tshul khrims 'chal bas ngan 'gro der
'gro ste/ /de la thos pa mang pos skyabs mi nus/ /zhes dang chos rje nyid kyis kyang / /dal 'byor rnyed dga' rnyed kyang myur du 'chi/ /tshul khrims 'chal ba'i nyes dmigs
rnam pa mang / /de la skyob pa'i thabs ni gang zhig yod/ /rang gi snying la gros dris bsam mno thongs/ /zhes gsungs/ de ltar bas na tshul khrims yang dag pa la gnas nas/
mgon po klu sgrub kyi zhal nas/ shes rab rgyas par byed pa thos pa ste/ de dang bsam pa gnyis ni yod gyur na/ /de las bsgom pa la ni rab tu sbyor/ /de yis dngos grub bla
na med par gyur/ /zhes gsungs pa ltar/ dri ma med pa'i bka' dang bstan bcos spyi dang khyad par/ bu ston thams cad mkhyen pas legs par bkra ba'i gsungs rnams la thos bsam
sgom gsum gyi sgo nas bag chags 'jog ci thub byed cing dal 'byor la snying po len pa ni/ gnas skabs su rgyal ba ma pham mgon pos rjes su 'dzin pa myur ba dang / mthar thug
rgyal ba rab gsal

gyi 'khor du skyes nas bdud rtsi'i bgo skal la longs spyod pa'i rgyu tshogs kyi gtso bo yin pa shes par byas te/ de lta bu'i tshul la 'bad par bya'o/ /'dir smras pa/ bgrang
yas bskal pa'i gong nas zhing khams brgyar/ /rdzogs smin sbyangs gsum mdzad pa mthar phyin yang / /ma dag gdul bya'i mos de ji bzhin du/ /bsam bzhin sprul pa'i zlos gar
ci yang bsgyur/ /rnam 'dren bzhi pa'i thugs kyi bang mdzod rnams/ /yongs rdzogs bdag gir bzhes nas sA la'i ljongs/ /zab rgyas chos kyi 'khor lo bskor ba'i tshe/ /thub dbang
gnyis pa byon zhes lha rnams gleng/ /rnam thar rab gtsang shel gyi ba gam du/ /zung 'dug sku bzhi'i rang zhal lhun grub cing / /gzhan phan thig le mchog ma'i lang tsho
la/ /rjes chags 'dren byed rnam brgyad g.yo 'di ci/ /rgyal dang rgyal sras de sprul thams cad kyis/ /'byor 'gyur rgyal ba gsum par nges so zhes/ /bsngags brjod me tog dkar
po'i mchod sprin gyis/ /e ma zhing kun yongs su 'gengs 'dir ltos/ /de slad bdag ni tshe rabs thams cad du/ /kun mkhyen mchog des nges par rjes 'dzin shing / /gang du mngon
par rdzogs pa'i zhing khams der/ /'khor gyi thog mar skye ba nyid gyur cig /ces dpal zhwa lu ba'i bstan pa la bka' drin che ba'i skyes bu dam pa rnams kyi rnam thar
lo rgyus ngo mtshar dad pa'i 'jug ngogs zhes bya ba las/ khams gsum chos kyi rgyal po bu ston lo tsA ba'i sku gsung thugs kyi gsang ba bsam gyis mi khyab pa'i rgya mtsho
chen po las chu thigs

tsam brjod pa'i sarga ste dang po'o/ / //kun mkhyen bu ston rin chen grub kyi rnam thar rdzogs so/|rab dkar zla ba'i rang bzhin mtshan dpe'i sku/ /rab snyan drug cu'i dbyangs
ldan tshangs pa'i gsung / /rab 'byams shes bya'i chos kun mkhyen pa'i thugs/ /'jam dpal smra ba'i lha des shes rab stsol/ /zhes tshigs su bcad pa sngon du btang nas/ gnyis
pa bdag nyid chen po de'i gsung las 'khrungs pa'i thugs sras bu chen rnams kyi rtogs brjod bshad pa la/ rig pa'i gnas lnga la mkhas shing bka' babs kyi bu chen byon
tshul dang / 'khor dag pa rnam brgyad byon tshul lo/ /dang po la gnyis/ phyi tha snyad rigs pa'i bka' babs kyi bu chen byon tshul dang / nang mdo rgyud kyi don la bka' babs
kyi bu chen byon tshul lo/ dang po la yang sgra rig pa/ /gtan tshigs rig pa/ /bzo rig pa/ /gso ba rig pa dang bzhi ste/ gsol 'debs las/ legs sbyar rin chen smra la rnam
par rgyal/ /bsod nams dpal gyis tshad ma lhun grub pa/ /shes rab spyan gyis bzo rig 'bum sde gzigs/ /dngos slob yang rtse gsum la gsol ba 'debs/ /ring 'tsho'i don yod gsor
gyi 'dzin pa'i dpal/ /zhes bya ba yan chad kyi don bstan pa'o/ /dang po ni/ legs sbyar rin chen smra la rnam par rgyal/ /zhes thugs sras lo tsA ba rin chen rnam rgyal
dpal bzang po de ni/ sngon chos rje thams cad mkhyen pa kha che paN chen shAkya shrIr sku skye ba bzhes dus kyi 'khor paN chung dgu yod pa'i nang tshan paN grub dA na shI
lar 'khrungs shing / de rjes rnal 'byor gyi

dbang phyug rong pa rga lo rnam rgyal rdo rje'i sras mkhas grub dam pa rong pa shes rab sengge 'khrungs pa ste/ mdor na rgya bod gnyis su bstan 'gro'i dpal du gyur pa'i paNDi
ta dang grub thob kyi skye ba brgyud mang bzhes so/ sku tshe 'di nyid du 'khrungs tshul yang mtshan shin tu che ste rigs bskrun pa'i yab la ma ltos bar mkha' spyod kyi
ril bu la brten nas 'khrungs pa'i phyir ro/ /de yang 'di ltar paN grub dA na shI la'i dus ye shes kyi Ta kis stsal ba'i skye ba 'dzin pa'i ngo mtshar mkha' spyod kyi ril
bu dkar po zhes bya ba zhig yod pa de/ dngul gyi ga'u'i nang du bcug nas rong ngur smrig gi sgrol ma'i sku rgyab tu gter du sbas so/ /phyis su rong pa shes rab seng ge grong
khar smon lam 'phel bya ba'i dge slong mngon shes dang nyams rtogs thar thor yod pa gcig gter de 'don du bcug nas 'di nyid kyi yum dang ril bu ster lugs kyi zhal bkod
zhib po mdzad skad/ smon lam 'phel bas kyang bla ma'i bka' bzhin ril bu khyer te rong e dmar nas nyi shar tsam la 'ongs pas pa bsnams bsam sding gi ri khrod du nyi ma phyed
yol la slebs skad/ der mkhas btsun gzhon nu grub kyi drung du chos zhu mkhan rnams kyi khrod na btsun ma grong chos kyis ma gos pa mkha' 'gro'i mtshan rtags dang ldan
pa zhig 'dug pa/ bla mas lung bstan pa'i yum de yin par ngo mkhyen/ de dag la mkhas btsun gzhon nu grub kyi bde mchog bcu gsum ma'i dbang gnang bar bzhed pa dang / rong
du rje shes rab sengge sku gshegs nas ril bu la 'od dang

dri bzang po 'khor ba sogs byung skad/ de nas dbang mdzad pa'i tshe smon lam 'phel bas mchod g.yog byed par zhus nas bum dbang ma rdzogs kyi bar la ril bu slas/ rdzogs pa dang
gsang dbang gi rdzas byin po la phyogs gcig byas/ rilral bu btab pa gcig zur du phye nas sbas/ gsang dbang gi rdzas gzhan rnams la byin tshar ba dang / btsun ma gral
gyi mtha' gcig na 'dug pa la ril bu btab pa'i dbang rdzas de 'khyer yongs ba'i bar snang la 'od skya sgor byung ba/ bla mas gzigs nas 'od zer de la spyan che re ba mdzad/
lta stangs gcig la hrig ge yun ring du cang mi gsung bar bzhugs 'dug gzhan rnams kyang mig dang bteg nas mig rum blta yi 'dug smon lam 'phel gyis bla ma'i phyag la sug pa
cig byas nas da 'di gnang bar zhu zhus pas/ lags gsungs nas dbang rdzas de btsun ma la gnang bas/ 'od zer btsun ma'i kha na mar skyar nar gyis song ba dbang zhu mi kun
gyis mthong bas the tshom mi lus/ de'i tshe bdag nyid chen po 'di lhums su bzhugs so/ /dbang grol nas gzhan rnams phyag btsal te langs 'gro yang btsun ma ting nge 'dzin la
shor nas zil pa khrong nge bsdad 'dug lo/ /de nas zla grangs ma thim par yul gyi mngal gzhal yas khang du byin gyis brlabs nas lha rnams la chos gsung ba sogs mdzad/ slar
sa pho rta'i lo smin drug zla ba'i tshes bcu mchod pa'i nyin/ yum sras btsun

dkon mchog rgyal mtshan zhes bya ba de nyid la bde chen gyi nyams dang bcas g.yus sa nag mo'i dga' ldan dgon par sku bltams/ de'i tshe yum dang rmo mos ljags la gur kum gyis
dhIH'bri'dri ba sogs byas shing / smra mkhyen tsam gyi gong nas hrIHShTIH'i sngagasathor thor 'don pa dang / sku rtsed kyang chos 'chad pa'i lad mo kho na mdzad pa zhig
byung ngo / /dgung lo gsum bzhi tsam la khro phu yang rtse ba las dge bsnyen gyi sdom pa bzhes/ mes po sngags 'chang zhig yod pa la 'jigs byed ra lugs kyi dbang gsan pa'i
tshe/ gsang ming mi bskyod rdo rje zhes btags pas nga'i gsang ming de min lags gsungs/ 'o na ji skad zer ba yin dris pas/ thugs kyi rdo rje zer ba yin/ rong e dmar dang
rje btsun chen pos btags pa yin gsungs pas/ mes po bla ma des sngar yum la bu mo 'dis nal phrug gi 'don lugs dang gsungs skyug log gnas med kyang / de phyin chad nas bu
chung 'di ni sprul pa'i sku zhig yin 'dug dgongs/ yum sras gnyis ka la thugs rtsis cher song ba yin skad/ gzhan yang sku ma bltams pa'i sngon du dge slong smon lam 'phel
byon nas yum btsun ma la gser srang gsum byin zhing 'di la 'tsho ba'i mthun rkyen gyis khyed kyi yab bla ma'i phyag rdzas dkor yin pas ma za gsung ba sogs yum la bslab bya
mang po dang bcas te chos kyang gnang bas/ btsun ma'i ma de rtog pa zos nas/ khyod kyi lus po 'di'i pha dge slong bgres po de yin pa 'dra zer ba byas lo/ /dgung lo bcu
la bu ston

thams can mkhyen pa las rab tu byung / mtshan rin chen rnam rgyal zhes gsol/ rab tu byung nas thog mar phar phyin la thugs sbyong mdzad/ dgung lo bcu bzhi la zhwa lu dang snar
thang gnyis su grwa skor mdzad/ de rjes tshad ma'i gzhung yongs rdzogs dang / khyad par sgra ka tsan gnyis la sbyangs shing tsandra pa'i steng nas sa ris khrid cing /
slob dpon dharmA shrI pa sogs grogs rnams kyis mtshams sbyor lnga ba ma rdzogs par/ rnam dbye rnams thon/ ri mo rtsol med du nar ra shar bas/ grogs rnams na re/ khyed sngar
shes pa la brjed gsos 'debs pa yin 'dra zer skad/ gzhan yang snyan dngags mngon brjod/ sdeb sbyor zlos gar/ skar rtsis sogs la mkhas par bslabs bas mkhyen/ de'i tshe
rgya gar nub phyogs kyi paNDi ta dznyAn bha dra zhes bya ba/ hor rgyal pos gdan drangs nas tshong dus na mar phebs kyin 'dug zer bas thams cad mkhyen pas thugs sras lo tsA
ba la/ khyod rgya gar shar nub kyi skad byang po yod pas/ paNDi ta de yon tan ci 'dra 'dug ltos shog gsungs thugs sras pas tshong dus su paNDi ta dang mjal/ gsung gleng
mdzad pas/ mkhas pa chen por mkhyen nas/ yar log ste/ thams cad mkhyen pa bu ston gyi snyan du rgyu mtshan phul/ gdan 'dren pa la byon pas/ paNDi ta shin du dgyes nas 'byon
chas mdzad/ g.yog a tsa ra rnams kyis rkang gling bus pas/ gser yig pa rnams kyis tshor

nas ci yin zer/ paNDi ta zhwa lu la phebs rgyu yin 'dug byas pas/ nga tsho la ma zhus par phebs mi chog zer nas bkag /thugs sras lo tsA bas yar phebs dus thams cad mkhyen pa
'khor dge 'dun mang po dang bcas rgyan gong na bsu ba ser sbreng gi bkod gshom mdzad cing 'dug go/ der paNDi ta mi phebs pa ci yin gsung / thugs sras pas hor gyi ma btang
tshul zhus pas/ rlag hor sdug hor 'dis dus rgyun bar chos kyi bar chad rang byed par gda'/ da 'o na nyid rgyug la ja 'dren 'di gyis/ dus 'khor skabs kyi dri ba'i dka'
'gag bcu/ 'dul ba'i dka' 'gag gsum/ sgra'i dka' 'gag drug sogs thor bkod nas 'di rnams dris la lan 'khyer shog khyod rang yang chos 'dra zhu rgyu 'dug na zhus/ khyad par
sgra la 'dir ri mo bris pa rnams dang bstun la dri ba zhib mo gyis gsungs/ thugs sras lo tsA bas tshong dus su zhag nyi shu'i bar la zhugs nas paNDi ta la dbyangs can ma'i
sgrub skor sogs chos mang po gsan/ dri ba rnams phul bas/ paNDi ta na re/ bod kyi paNDi ta ma hA lo tsa ba dang ma phrad pa shin tu sems ma bde gsung nas/ thams cad mkhyen
pa bu ston rin po che la 'phrin yig bstod pa dang sbrags pa legs pa gcig dang / dus 'khor gyi bum rdzas tshang ma rnams bskur ro/ /'phrin yig lo tsA bas bsgyur ba zha
lu'i bstan 'gyur gyi khrod na yod do/ /de nas dris lan rnams spyan lam du phul

pas / paNDi ta mkhas po gcig yod pa 'dug gsungs nas mnyes so/ /de rjes dbyangs can ma'i sgrub pa zhag nyer gcig mdzad/ pi wang gi sgra gsan pa sogs grub pa'i mtshan ma mngon
du gyur/ 'di las brgyud pa'i rjes gnang bsgrub pa skor yod pa'ang byin rlabs shin tu che'o/ /de yang dam pa 'di nyid sku tshe mang po'i gong nas grub pa'i go 'phang brnyes/
'jog med kyi bde ba brtan cing / khyad par bdag gzhan brje ba'i byang chub kyi sems 'byongs te rang 'dod kyi khrims gtan med pa la nyes pa'i go skabs mi srid kyang /
bde mchog rtsa rgyud las/ mos pa du ma'i sems can la/ /spyod pa sna tshogs ston mdzad de/ /sna tshogs tshul gyis 'dul bya ba/ /thabs ni sna tshogs ston pa yin/ /zhes pa
ltar/ gzhan snang du bar skabs 'dir 'di lta bu byung ba'i tshul mdzad de/ snga sor sku zhang pa'i dpon mo'i zla la yod pa'i dpon mo dze dze zer dpon mo tshab la mo zerba
zhig gis 'phral chas na bza' sogs 'bul zhing yod pa la/ dam pa 'di nyid bzod pa mthar phyin pa'i 'bras bu dang / ngo mtshar mkha' spyod kyi ril bu la brten nas 'khrungs pa'i
sku shin tu nas mtshar ba lta bas chog mi shes pa yod pa'i rgyu mtshan gyis/ de sems chags nas g.yo sgyu du ma bteg cing bslur byung ba la/ spyan tsam yang ma g.yos bar
yod pa'i skabs/ lan cig zhwa lu mthong smon du gsol ja la cis kyang byon zer nas

gdan drangs shing der ja yang 'debs thengs gsum tsam skol bas phyi mor song ba dang / da 'di gar bzhugs pa zhu/ steng du gzims mal mdzad sa'ang bde mo yod zer nas/ khrims grogs
dang bcas mtshan mo de bar bzhugs dgos byung bas mod la khrims grogs slob dpon 'jam dbyangs pa'ang phyi rol du dbye zhing dbar ma byung bar dbon mo des sku la 'chang
nas pham pa 'chab med kyis ltung ba phog pa'i tshul bstan pa yin skad/ de ma thag phyir thon byon te/ da ni chos rjes nges bar mkhyen no dgongs nas/ mtshan mo de khar bla
brang gi sgo mdun du byon nas bzhugs pas/ steng gi rgya dkar nas/ de su ru gda' gsungs pa/ bdag lags zhus pas/ bla ma dge slong bsod nams grub khong de dus btsun chung
gi skabs na yod pas/ gnyid bsad nas sgo phye shog gsungs/ sgo phye bas slob dpon thugs sras pa chos rje gzims chung na bzhugs pa'i drung du byon te/ zhabs la 'jus te bshums
pas/ de 'dra ma byed ma byed/ btsun chung bsod nams grub 'dir mar me zhig sgron cig gsungs zhing / yab sras gnyis saM skr-i ta'i skad kyis gsung gleng mdzad pas/ btsun
chung gis don ma go yang / chos rje'i drung nas dbu ril ril dang / phyag btab btab mdzad pas ci byung ba yin nam snyam mo/ /de nas btsun chung gis snag shog longs la mar
me theg /thugs sras pa nyid la yi ge bris shig gsungs nas/ rang gi slob ma la zhe thag pa nas gros 'debs pa'i yi ge snying gi thur ma zhes bya

ba skad cig de nyid la mdzad do/ /de bris zin pa dang nam yang langs pas/ nye gnas chen po la/ da nang tsha ba thon phral la mang ja gcig dang / ja tshul gyi steng du ja sig
gsum dang / dge 'dun nyi shu rtsa grangs zhig gi bsnyen bkur/ 'bul chen gsum re yod pa'i dngos dag pa cha gnyis/ gzhan ras dkar po khru bcu sogs grabs kyis shig gsungs
pas/ nye gnas kyis/ da yid la med par grangs 'di 'dra byas nas ci mdzad rgyu yin nam zer gyin grabs byas/ tsha ba thon 'phral la dung btang nas/ dge 'dun rnams tshogs zin
pa dang / nyid kyi na bza' gos chen dkar po gcig gsol/ spos phor bzung nas chos rje thams cad mkhyen pa gdan drangs nas byon pas/ da ci yin nam ci yin nam zer thams cad
ku co dir dir dang / nang so'i steng shod kyi 'phyong rtsa/ rgya dkar rnams nas sku zhang pas gtso mdzad mang po lta rum byed kyin 'dug skad/ tshogs pa'i mtha' bskor du ltas
mo lta ba mang po yang byung ste/ der ja btang ba'i rjes la/ slob dpon grub pa dpal bas mol ba la/ skabs don mang ja ja tshul gyi steng du/ ja sig gsum gyis 'bul ba dang
bcas pa 'di nyid/ slob dpon rin rnams pas/ dam chos 'dul ba'i bcas pa las 'gal ba'i rgyal yus la dmigs nas bsgrubs par gda' lags zer ba dang / dge 'dun rnams la spyi
phyag tshol gsungs/ btsun chung bsod nams grub la'ang / phyag gsum tshol la dge

'dun gyi dbus su thal mo sbyor la sdod gsungs nas bsdad/ dge 'dun tshogs pa ni stong phrag gnyis bud tsam 'dug ltad mo lta ba'ang mang po 'dug de'i dbus su snying gi thur ma
bsgrags pas/ de kha'i mod la nyid kyis kyang / gsung snan pa'i gdangsdadangs mthonthon po dang bcas nas/ dpal gang gi drin gyis bde chen nyid/ /ces sogs gsol 'debs chen
mo de thol byung du gsungs shing / gsol 'debs 'di nyid don bzang yang tshig sbyor lhod pa yong ba'i rgyu mtshan de ltar yin gsungs/ der 'ga' zhig ni snyan pas nyan/ 'ga'
zhig ni nges 'byung dang dad pa skyes nas mchi ma 'byin/ thams cad sems skyo zhing 'di 'dra gang yin nam zer ro/ /de nas chos rje thams cad mkhyen pa'i zhal nas/ sngon tshe
ston pa'i spyan sngar mdongs gsol du/ /bstan pa bsrung zhing bstan la gnod byed pa/ /tshar gcod byed par thugs dam zhal bzhes pa'i/ /bstan srung gnyan po'i tshogs rnams
tshig 'di gson/ /khyed cag sgrib med 'phrul gyi spyan dang ldan/ /ring nas gsan pa'i lha snyan rnam dag cing / /nye ring mi mnga' thugs dgongs tshad ma ste/ /de phyir
tshar gcod 'os sam mi 'os gzigs/ /bdag gi slob ma rnam dpyod blo gros can/ /lung rigs smra ba'i mi 'jigs spobs pa can/ /bslab gsum 'dzin pa'i dge slong rnam dag pa/ /bdud
mos dbang med nyid du bcoms la gzigs/ /zhes sogs bdud mo la smod pa'i 'khor lo gsungs nas da ste/ de ring gi chos de rnams zhu ba la

thongs zhig gsungs/ gsol bzhi'i las la bzhugs te/ thub dbang gnyis pa bu ston rin chen grub kyis mkhan po mdzad/ las kyi slob dpon skyabs mchog dpal bzang / gsang ste ston
pa dar ma byang chub/ grogs ngan pa bzang po dpal/ dad pa'i dge 'dun rgyal thang pa sogs 'dul ba 'dzin pa'i nyi shu rtsa lnga'i dbus su/ slar dge bsnyen nas bzung ste dge
slong gi bar chig rdzogs su bsnyen par rdzogs pa mdzad do/ /gong du bstan pa de dag kyang gang zag phal pa la yod pa bzhin du stabs nyes pa lta bus byung ba ma yin gyi/
sngon o Di bi shi pa rnams 'dul ba'i phyir du rdo rje dril bu pas btsun mo bzhes nas bu dang bu mo byung ba'i tshul bstan pa ltar/ sems can gyi las snang bsam gyis mi khyab
pas gzhan 'ga' zhig 'dul ba'i thabs su bstan par yang zad la/ rnam pa gcig tu na/ dgra bcom pa ser skya bzang mo 'dod chags dang bral yang rdzu 'phrul gyi lam mi shes
pa'i dbang las/ rgyal po ma skyes dgras bzung ste log par spyad pa bzhin no/ /dus de'i tshe na/ chos sde chen po zhwa lur chos 'chad mdzad pa'i dge ba'i bshes gnyen slob
dpon chen po dar ma byang chub dang / slob dpon chen po skyabs mchog dpal bzang dang / slob dpon chen po rgyal thang ba dang / slob dpon chen po dharmA shrI pa dang / slob
dpon chen po khyung lhas pa dang / slob dpon chen po grub pa dpal la sogs pa mkhas btsun bzang gsum dang

ldan pa mang po yod pa las/ slob dpon skyabs mchog pa thugs shin tu ma bde bar/ slob dpon gzhan rnams gdan drangs nas ja gcig skol ba'i 'phros la/ da nang gi de 'dra ci rang
yin nam gsungs pas/ slob dpon rgyal thang pa na re/ a mo de kha 'o na/ dam chos 'dul ba'i lugs kyi/ rgyu tshogs thams cad mkhan po rang gis byed par dbang bas/ chos rje'i
drung nas rang gis gang mdzad mdzad yin pa la/ slob dpon rin rnam pa chos mthong che shos de dung bud nas dma' phab pa la dgos pa rang e yod snyam/ sems skyo lhang lhang
byung gsung / gzhan rnams kyang de ka de ka skyon che'o zer byung bas/ slob dpon dharma shrI pa ci yang mi gsung ba zhal rog ge bzhugs 'dug /slob dpon skyabs mchog pas/
nyi cag ci dgongs gsungs pas/ rang re rnam pa chos rje la 'phags pa dang / so so skye bo gang gi mthong yod yin/ de'i ngos nas mjal dgos mchi/ rang re so so skye bo'i snang
ba'i ngos nas mjal rgyu min bsam pa byung / gzhan snang du 'phags pa 'od srungs kyis/ kun dga' bo la nyes pa de tsam dge 'dun gyi dbus su bgrangs nas/ phud gda' ba sogs
gleng bzhi mang po 'dug pa/ rang re dge ba'i bshes gnyen thos pa rgya mtsho'i pha rol du son pa rnams kyis dgongs mchi mod lags gsungs pas/ slob dpon rgyal thang pa a
tsi khyod kyi kha nas de 'dra gcig red/ de rnams rgyus yod modana'ang sems

skyo dragsgrags nas ma dran 'dug /de gsung ba med gsung / thams cad kyis dharmA shrI bar thal mor sbyar nas/ de rang de rang bden zer bzhad gad dir ba cig byung / bla ma mgon
po dpal ba'i gsung gis/ rang re dge ba'i bshes gnyen 'di tshod cig tshogs na'ang / slob dpon dharma' shrI bas ngo ma sprad bar la thams cad bar snang gis bcings nas/ 'o
rgyal ba der 'dug /da khong gis ngo sprod gsungs nas/ bkyigs pa bkrol ba lta bu'i bde phyam pa cig byung / nga song nas ja cig dang bu ram zhig yod pa de blangs nas legs
ja byed gsung / yang slob dpon khyung lhas pa yang ja blangs nas legs ja byed do gsung / slob dpon rnams kyis der ja gsol zhing gsung gleng mang po byas nas/ de'i nyin
gyi phyi chos gsung ba thams cad chags/ sang tsha ba la yon bdag gi bsnyen bkur bzhi grwa zer ba gcig la thams cad 'dzoms pas/ chos rje thams cad mkhyen pa'i zhal nas/ kha
sang khyed rnams kyi phyi chos chags 'dug zer ba ci yin gsung / gzhan rnams zhu ma spobs par had de lus pa las/ slob dpon rgyal thang pas nged rnams la slob dpon skyabs
mchog pas ja cig drangs pa de'i gral du chos kyi gleng mo 'ga' zhig gis nyi ma 'phyis nas chag tsas zhus pas/ nged kyi slob dpon tshad ma'i skyes bu de bka' pod bzhi re
gsung ba la/ nyi tshod bzung nas chos gsung gin yod pa yin/ bde bar gshegs dus kyang

chos khri'i khar chos gsung 'phro la gshegs pa yin/ nged kyis kyang de'i bka' srol bzung nas nyi tshod byed kyin yong ba yin mod/ da phyin chad de 'dra ma mdzad gsung ngo /
/de ltar bsnyen par rdzogs nas/ chos rje thams cad mkhyen pa'i drung / bstan pa 'dzin pa'i go cha chen po bzhes te/ 'dul ba/ mngon pa/ mdzod sogs mdor na phyi mtshan nyid
kyi sde snod mtha' dag dang / nang gsang sngags rdo rje theg pa'i skor ma lus pa bum pa gang byor gsan/ rin po che sgo mong zhes pa'i grub thob cig la zhi byed sogs dang
/ khyad par gso ba rig pa'i dpal ldan rgyud bzhi gsan nas phyi ma rgyud la phyag len kyang bstar ba mdzad/ gzhan yang bla ma dam pa bsod nams rgyal mtshan la sa skya'i
chos skor phal che ba dang / mkhan chen sangs rgyas dpal la phyag rdor mdo lugs kyi skor sogs dang / sre'u chung ba'i slob dpon rin bzang la yo ga dbyangs sogs sngags kyi
phyag len mang po dogs dpyod mdzad/ dus 'khor rdo rje mkha' 'gro sogs kyi rgyud las gsungs ba dang / shA ri'i bus mdzad pa'i sku gzugs kyi cha tshad sogs bzo rig pa'i bstan
bcos mang po'i don khong du chud nas mdor na gnas lnga rig pa'i paNDi ta chen por gyur to/ khyad par sgra rig pa la sngon sbyangs kyi bag chags shin tu che bas lugs 'di
nyid la bka' babs kyi bu chen du grags so/ /dgung lo sum du so gcig pa la slob dpon chen po dar ma byang chub kyi chos khri 'dzegs nas bka' pod bzhi dang rgyud

'grel gyi bshad pa gsungs/ so dgu ba la chos rje thams cad mkhyen pa'i gdan sa gtad nas rgyu mtshan nyid kyi theg pa'i chos 'khor rgya chen po bskor/ zhe dgu pa la thams cad
mkhyen pa chen po dga' ldan du gshegs pa'i dgong rdzogs tshad med pa bsgrubs te/ de nas bzung sku ma gshegs bar la mdo sngags gnyis ka'i cha nas 'chad rtsod rtsom bsgyur
gyis nyin matsan 'da' bar mdzad/ 'on kyang dus phyis zha lu ba'i mi sdig can 'ga' res dam tshig nyams pa'i byed spyod kyis sku grib phog nas spyan 'gribs tshul byung ste/
bstan pa'i gegs chags chen por gyur pa ni gdul bya'i bsod nams kyi snod du ma bshong ba'i skyon no/ lnga bcu nga drug pa la thugs dam bkra shis sgo mang sogs bzhengs/
snga phyir bu ston thams cad mkhyen pa'i sngags mtshan nyid kyi TIkkA yod pa thams cad la bshad pa tshar re/ sgrub dkyil bzhag pa thams cad la sgrub mchod tshar re/ man ngag
bzhag pa thams cad la sgrub pa zla ba gsum re mdzad pa'i dam bca' bzhes mod/ dus phyis sngar gyi dam bcas mi tshad pa shin tu mang ba song / gshed dmar dang bde mchog
sogs kyi bsnyen pa mdzad pa na de dang de'i zhal gzigs/ gzhan yang sngar chos rje thams cad mkhyen pa'i drung du dgra nag gi dbang gsan pa'i tshe ye shes babs te nam mkha'
la gar mdzad/ sgrub pa'i dus su rdo rje dril bu 'khyer te bar snang la dngos su byon pa sogs rdzu 'phrul la mnga'

brnyes pa dang / phag lo dgun chos kyi gzhung bsgyur chen mo'i dus/ bshes drag pa 'ga' res jo nang gi grub mtha' la zhen nas rtsed pas/ thugs skyo zhing yod pa na/ chos rje
thams cad mkhyen pa 'od gsal du byon te/ rang re'i grub mtha' 'di la the tshom dgos pa med/ de'i rgyu mtshan nged dngadage ba'i bshes gnyen byams pa mgon po gnyis gleng
mo zhib po byung ba'i thel tshe gdung srubs na yod gsung ba/ sang gzigs pas gdung srubs na ta pa'i zin bris kyi yig chung rje btsun byams pa mgon po la dngos su zhus pa'i
skor byung ba dang / khyi lo dbyar chos bsngo ba mdzad pa'i nyin/ chos khri'i thad kar bar snang la 'ja' 'od sgor mo la phyogs bzhi nas sna nar nar zug pa dang / bla brang
dang chos khri gnyis kyang 'ja' 'od kyis sbrel pa dang / me tog gi char babs pa sogs ni der 'dus pa kun gyis mthong zhing / nyid kyi ni chos rje thams cad mkhyen pa 'ja'
'od kyi dkyil du dngos su byon pa la chos gsan pa byung ngo / /lan cig nye gnas rnams zhwa lur song nas/ sngags 'chang shAkya dpal de sku na gzhon nu yin pa zhabs tog
mdzad cing bzhugs pa na/ thugs dam nyi ma gung tsam la ma gtogs mi grol/ grol ba'i tshe ting shag re brdung / de byung dang shAkya dpal bas sku mdun du phebs kyin yod pas/
snga dro cig ni langs ma khad la ting shag sgra byung / khong gis drung du phyin bas gzims mal la khyel mdzad nas khrod de 'dug pa/ khyod

kyis ci tshor gsung / ting shag gi sgra thos nas yongs pa lags zhus pas/ de kha yin gsung bzhengs nas sku 'dra rin po che'i drung du byon pas/ sngar tshor ma myong ba'i dri
bzang po gcig gis nang khengs 'dug /'di ci lags zhus pas ci yin nam gsung / sku 'dra'i drung na dri bzang gis maNDal khrus skor ma zhig byas pa la/ 'bras kha dog lnga'i
tshom bu bkod pa zhig phul 'dug pa/ 'bras rnams dar la gtums nas rten sgam du chug gsung / de nas gsol ja grol ba dang nang grub chen man lung pa chen po byon/ sku 'dra rin
po che'i drung du maNDal dang mchod 'bul mdzad/ nged la'ang guhya mu tra phyag rgya gsang bazer ba'i gdams pa zab mo zhig stsal bas/ da ste zhag bdun gyi bar khong rnams
su byung nang du ma gtod/ nged la gzhan ci yang mi dgos/ dro bar jag ram sun gsum re drongs gsungs/ thugs dam kho na la bzhugs so/ /zhag lnga song ba dang / dge bshes
rgyal grub slebs byung / nga sku mdun du yongs pa yin zer ba zhus shog zer/ su yang ma gtong gsung gin 'dug byas pas/ kha sang nas ma khom pas dbang med yin mod/ khyod kyi
zhabs tog de la yid brtan mi thub zer/ der shAkya dpal dang rgan gzhon gyi khyad chos pas sgo phye zer ma thub par nang du byung / rgyu mtshan rnams lab ma nus par/ da
gsol ba yang mi bzhes/ su dang yang mi 'phrad par thugs dam mdzad kyin yod byas pas/ khong gis

brang la gcig rgyab khyod 'dra ba'i zhags tog pa yong ba ang / lan cha yang mi gtong ba zer nas gzims chung du shor song / de 'phral phyir byung ste/ da len en spyod brtsings
pa yin 'dug /daci drag zer/ da khyod shes mod/ en cig nas gsol ja de zhu ran pas 'dren du phyin na zhal lta yong ngam byas pas/ de kha drag zer/ shAkya dpal bas ja zhu
bar byon pas/ sngar gsung mi 'byon pa la/ der khyod kyis kyang go ma chod/ kho yang mos gus dang zhen pa yod pa skyon du song / khong rnams zhag bdun bar la ma byung na/
bu hrang lo chung 'dra ba'i gsang sngags kyi lag rjes bzhag rgyu yod pa yin te gsungs/ thugs dam grol lo/ /dgung lo drug cu re bzhi bzhes pa'i dus/ sku khams cung zad snyel
ba la sku rim sgrub pa zhus pas/ bsod nams kyi tshogs bsags pa la 'gal ba med/ nged chos rje thams cad mkhyen pa'i dgung lo'i tshad tshun sdod bsam na'ang / de'i steng
du gnas pa'i rigs su mi gda'/ 'on kyang re zhig khams bzang po yong gsungs/ dgung lo bdun bcu pa bzhes pa'i tshe/ dge ba'i bshes gnyen nyis brgya lhag tsam la/ rdor dbyings
'grel lugs kyi dbang dang / zhi byed brgyud pa phyi ma'i skor tshang ba gnang nas/ 'o dge ba'i bshes gnyen chen pa rnams la chos bshad pa'i mjug de tsam gyis bsdus mchis/
zhes gsungs te/ de yan la ston dpyid zla ba gnyis tsam re thugs dam la bzhugs/ thun mtshams rnams su

bstan bcos rtsom pa sogs kyang mdzad/ gzhan chos 'chad pa kho na mdzad pa gsungs so/ /de nas dgung lo bdun cu don gcig pa sa pho 'brug gi lo/ /hor zla dgu pa'i nyi shu brgyad
la/ lha rje mkhar kha ba dge slong la shog gyis gsungs nas/ nges kyi tshe'i 'dun pa chos rje'i dgung lo'i bar tsam 'dug na'ang / chos thams cad rten 'brel du 'char ba'i
don gyis da rdzogs tshar/ na tsha ci yang med/ khyed la shog ma byas na/ 'khor rnams la mi mangs kyis brjod zlos byung dogs snyad zad zad la bos pa yin gsung / zla ba bcu
pa'i tshes gnyis kyi snga dro sku zhang du dben sha ba la/ nges kyi khakhar sang nas gdan sa pa gcig bskos na 'thad zer ba rang re yab sras la yang yang labs pa yin yang
/ g.yas med byed kyin 'dug /da phyi'i lha sde mi sde ni mi gda'/ sde chung 'di'i bzo shor nas gda'i/ zhwa lu'i gtod rnams rgyal grub kyikyis gtod rgyu yin/ ri phug gi
phyag dpe dbang rdzas rnams gal che shos yin pas dpal bzang gigis gtod rgyu yin/ zhwa lu'i phyag dpe rnams shAkya dpal gyigyis gtod rgyu yin pas/ zags pa byung na bstan rgyun
la gnod pas ma zags pa gal che'o gsung / du dben sha bas phyag phul nas/ thugs sna mi btud par 'gro ba'i don du bzhugs par zhu zhus pas/ gdan sa ba de nged rang yod
thog 'dir bskos na legs par yod kyang de ni ma byung / da dung de la

thugs rtsol gyis gsung / gdan sa pa'ang thugs rtse gang 'thad de zhal lta gnang ba zhu zhus pas/ gang ltar na'ang sdom rgyun 'di gal shin tu che pa yin pas/ rab nged kyi sdom
phrug yin pa la phyi mtshan nyid/ nang gsang sngags thams cad tshang pa gcig /'bring sdom phrug yin pa la bka' bzhi 'phags yo ga dus gsum yod pa'i yon tan yar 'phel zhig
tha ma'ang sdom phrug yin pa bka' bzhi yod pa la sngags mtshan nyid sgra dang bcas pa la slob pa'i blo gros yod pa gcig la bskos mdzod gsungs/ du dben sha bas de yi ger
bris nas thugs dam gyis mnon par zhus pas/ mjug tu 'di'ang bris gsungs/ khro phu lo tsA las/ gal te phyis nas blo ldan skye bo 'ga'/ /byung na khyed cag dka' spyad ma 'jigs
par/ /byams chen gnas bcas zhabs tog rgya chen dang / /bshad sgrub shes rab snying brtses brgyan par mdzod/ /gsung ba mdzad nas thugs dam gyis mnan nas bzhag go/ de
nas zhal kyal dang ku re'i tshul 'ga' mdzad cing gsol ja bzhes nyi ma rgas pa dang du dben sha ba zhwa lur thegs/ de nas nyid kyi zhal lta la btsun chung bsod nams grub kyis
nged kyi phung po 'di me lha la phul/ thal ba 'di gtsang po la 'khyol ba zhig cis kyang gyis gsung / gzims chung du byon nas nya gnas la sku 'dra'i drung na mchod bshams
e yod gsung / des kyang bshams yod zhus pas/ 'o de legs gsung / phyag thal mo sbyar nas chos rje thams cad mkhyen pa bu ston

rin po che la skyabs su mchi gsungs/ spyan nam mkha' la cher mdzad/ de nas phyag mnyam gzhan mdzad de/ mdor na snyung ba ci yang med par/ nyid kyi dgung lo don gcig sa pho
'brug lo/ zla ba bcu ba'i tshes gnyis kyi nyi ma nub mtshams su dbu'i gtsug nas 'od dkar dmar gnyis thon nas gzugs sku chos kyi dbyings su bsdus te dga' ldan du rgyal ba
rab gsal gyi spyan sngar gshegs so/ /sku gdung me lha la phul bas/ gshed dmar gyi sku dang ring bsrel bsam gyis mi khyab pa/ rtsa dbu ma ro rkyang dang bcas pa mnyams par
byon/ phyi rten nang rten rnams ri phug tu bzhengs/ lo dus kyi mchod pa da lta'i bar du yod/ brgyud 'dzin gyi slob ma/ grub dbang nam mkha'i mtshan can/ 'jam dbyangs grags
pa rgyal mtshan lha btsun rnam rgyal sogs zhwa lu nyid du byon pa'i mkhas grub du ma dang / gzhan yang lo tsA ba skyabs mchog dpal bzang / bo dong lo tsA ba grags pa rgyal
mtshan/ lo tsA ba don bzang / sa skya 'khon gyi gdung rgyud 'am dbyangs bzhi thog pa sogs dang / sa bzang 'phags pa/ dbus pa blo gsal/ nya dbon chen po/ g.yag phrug
pa sangs rgyas dpal/ re mda' ba gzhon nu blo gros/ karmma pa dkon mchog gzhon nu/ kun mkhyen shes rab dpal bzang / mkhan chen grub pa shes rab pa sogs re re nas smos kyis
mi lang ba lta bu byon/ rje btsun chos kyi rgyal po shar btsong kha pa blo bzang grags

pa'i dpal gyis kyang 'di nyid la bde mchog bcu gsum ma dang / khyad par gsang 'dus 'jam dpal rdo rje zhus nas bsgrubs pas zhal gzigs zhes grags so/ /mi che ba'i slob ma/ si
tu byang chub rgyal mtshan/ hor gyi rgyal rgyud rgyal bu phing chang / hor bi ma la gu shrI/ rgya'i dpon chen dbang rgyal gro hong tshe dbang che chung sogs mtha' yas so/
/sgra rig pa'i skabs so/ /gnyis pa ni/ bsod nams dpal gyis tshad ma lhun grub pa/ /zhes gtan tshigs rig pa'i bka' babs kyi bu chen kun mkhyen chen po bsod nams dpal grub
ni/ 'khrungs yul nyang stod kyi sa'i sman ljongs/ rtsis gnas gsar rgyal khang bya bar/ yab yum rnag rigs dang cho 'brang sogs mi dman pa'i sras sui gyur te/ gzhon nu nas
rgyal ba'i bstan pa la rab tu byung zhing tshul khrims mig gi 'bras bu bzhin du bsrung bar mdzad/ chos rje thams cad mkhyen pa'i drung du spyir rig pa'i gnas mtha' dag
la makas par sbyangs/ khyad par mngon sum dang rjes dpag gi sgo nas gzhan bya phyi nang gi chos rnams thams cad gtan la 'bebs pa'i gtan bcos kyi gnas la/ dgra bcom pa chos
skyob kyi tshad ma me wa gha/ dbyig gnen gyis tshad ma smra ba'i sgrom/ phyogs glang gis rab tu byed pa brgya rtsa brgyad/ tshad ma kun las btus/ chos kyi grags pas tshad
ma sde bdun mdzad pa las/ gtso bo lus lta bu'i bstan bcos gsum/ rgyas pa rnam 'grel/ 'bring po rnam nges/ bsdus pa rigs thigs/

'khor yan lag gi bstan bcos bzhi la/ rgyud gzhan sgrub pa/ 'brel ba brtag pa/ gtan tshigs thigs pa/ rtsod pa'i rigs pa ste bdun/ de'i 'grel pa slob dpon chos mchog gis mdzad
pa'i tshad ma chos mchog /bram ze lha dbang gi tshad ma gzhan sel/ slob dpon dpa' bo'i rtog ge 'bar ba/ de la sogs te mang du yod pa las/ bdag nyid chen po 'dis gtso bo
lus lta bu'i bstan bcos bar pa tshad ma rnam par nges pa/ chos rje thams cad mkhyen pa'i TIkkA dang bcas pa dang / phal pa'i tshul du sde bdun mdo dang bcas pa la sbyangs
bas mkhas pa chen por gyur nas tshad ma'i bka' bsas kyi bu chen du grags so/ /dus der pas kyi rgol ba 'joms pa la dpal ldan phyogs kyi glang po dang / chos kyi grags po
lta bur gyur pas/ ji skad du/ mdo dang sde bdun rigs pa'i gzhung kun la/ /smra ba'i dbang por gyur khyod phyogs glang dang / /chos kyis grags pas phas kyi rgol ba rnams/
/mi smra'i brtul zhugs dag la bkod pa bzhin/ /zhes so/ slob ma bsam gyis mi khyab pa 'dus kyang thugs kyi sras bzhir grags pa ni/ 'chad pa la mkhas pa rin chen don bzang
/ rtsod pa la mkhas pa rin chen gser 'od/ rtsom pa la mkhas pa bsod nams don grub/ 'chad rtsod rtsom gsum la mkhas pa mkhas grub nor bzang rin chen ste bzhi'o/ /de rnams
la yang slob rgyud mkhas btsun bzang gsum

dang ldan pa bsam gyis mi khyab pa byung ngo / /gtan tshigs rig pa'i skabs so/ /gsum pa ni/ shes rab spyan gyis bzo rig 'bum sde gzigs/ /zhes bzo rig pa'i bka' babs rgyal ba'i
sras po sher 'bum pa ni/ spyir gyi rig gnas/ sde snod/ rgyud sde mtha' dag la mkhas/ nang tshan gsang sngags la mkhas/ bye brag pha rgyud gsang ba 'dus pa la mkhas/ khyad
par bzo rig pa'i gnas de bzhin gshegs pa'i sku gzugs kyi cha tshad/ rgyud sde bzhi'i dkyil 'khor gyi thig dang bkod pa/ bde gshegs mchod rten brgyad kyi thig dang bkod
pa/ mdo rgyu dang bstan bcos rnam dag las gsungs pa dang / gzhan yang 'jig rten lugs kyi bstan bcos brtag pa rnam pa brgyad la sogs pa rang gzhan gyi 'dod pa skong ba'i
thabs sna tshogs la mi mkhyen pa bya ba med pas bzo'i gnas la bka' babs pa'i bu chen du grags so/ /de skad du'ang / bzo dang zlos gar lugs kyi shes bya la/ srid 'dir khyod
dang mtshungs pa ma rnyed pas/ /'jig rten byed po rang gis ma byas par/ ya mtshan ci las byung zhes bsam pas brel/ /zhes gsungs pa ltar ro/ /phal cher ri phug tu thugs
dam 'ba' zhig mdzad ces grags/ chos rje thams cad mkhyen pa dgung lo drug cu re gsum bzhes pa'i tshe so phag las grub pa'i sku 'bum mthong grol chen mo dpangs la chos rje'i
phyag khru drug cu re dgu/ zhengs la phyag khru nyi shu rtsa gsum yod pa/ phyi'i zur rnams na bde gshegs mchod rten

brgyad dang / gzhan yang dus 'khor lugs kyi mchod rten/ rnam rgyal mchod rten/ bdud 'dul mchod rten rnams bkod nas bzhugs pa/ rdo'i gdugs la rdo'i tog gis spras pa shin tu
ngo mtshar ba lta bas chog mi shes pa cig gi bdud rtsir byed cing / lha mi kun gyi mchod sdong bla na ma mchis pa 'di nyid kyi bzo rig pa mdzad/ phyis thugs sras lo tsA ba'i
thugs dam bkra shis sgo mangs kyi zhal talta yang mdzad ces gsungs so/ /bzo rig pa'i bu chen gyi skabs so/ /bzhi pa ring 'tsho'i don yod gso rig 'dzin pa'i dpal/ /zhes
gso ba rig pa'i bka' babs chos rje skyo ra lung pa dge slong don yod dpal bzang po ni/ 'khrungs yul dbyal gyi skyo ra lung du skyo 'od 'byung sogs dam po mang po'i gdung
rgyud du sku bltams gzhon nu nas rab tu byung / rig gnas spyi dang khyad par nang rig pa gsang sngags gsar rnying gi chos phal che ba deng sang lung pa'i ming 'gyur nas
thar ba zer ba dgon pa ste sngon dbya la lung par grags somkhyen/ lhag par dus 'khor dang sman dpyad kyi rig pa la sngon sbyangs kyi bag chags shin tu che bas dus kyi 'khor
lo'i skar rtsis kyi ri mo dang sman dpyad kyis 'phrin las mdzad/ de yang gso ba rig pa'i gzhung don gang gi don du gso bar bya ba'i lus kyi mtshan nyid dang / gang gso
bar byed pa'i nad kyi rgyu rkyen 'jag sgo'i brtag tshul dang / gang gis gso ba'i

gnyen po zas dpyad sman dpyad kyi bye brag dang / ji ltar gso ba'i thabs lag tu blang ba'i rim pa rnams la makas pa chen por gyur te/ thams cad mkhyen pa sku mnyel ba'i dus
su gsol sman gyi zhabs tog pa mdzad de snyim pa'i me tog las kyang / bla ma skyor lung ba sogs mkhas par sbyangs pa'i lha rje kun gyis gsol sman drangs/ zhes byung ngo /
yan lag brgyad pa sogs la 'grel bas ma bkral ba'i dka' gnad mang po yod pa la mchan bu zhus pas/ 'o na las sla bar gda'i/ sengge'i 'o ma de ro kha ba yin/ phag gi 'o ma
de kha ba de ltar ma yin par mngar ba yinazer ba lags mod gsungs/ nges par thams cad mkhyen par rang du 'dug /gzhan su la dris kyang bshad rgyu mi gda'/ rang res kyang mi
go bas de phyin chad mchan bu ma thebs pa thams cad drung rang du zhus nas btab pa yin gsung skad/ nag pa zla ba nam shar ba'i tshe chos rje'i yig cha'i steng nas sbyangs
te dus 'khor sku gsung thugs yongs rdzogs kyi dkyil 'khor zhal phye nas phyag len shin tu rgyas pa'i sgrub mchod zla ba phyed tsam re mdzad/ bdag 'jug longs ngos shes pa'i
grwa pa brgya nyi shu tsam re tshogs so gsungs/ dus 'khor sogs la yig cha

'ga' zhig kyang gsung rtsom mdzad/ de dag kyang legs po yang dag pa 'dug ces kun mkhyen bsod nams 'phel ba gsung ngo / /gzhan yang skar rtsis dang / 'bras rtsis sogs chos rje'i
gsung la zin bris btab pa dang / bstan bcos thor bu ba mang du mdzad do/ /rgyud 'dzin slob ma yang mkhas ba'i dbang po chos rje bsod nams don grub sogs mang du byon
no/ /gso ba rig pa'i bu chen gyi skabs so/ /tha snyad rig pa'i bka' babs kyi bu chen byon tshul bshad zin to/ gnyis pa nang mdo rgyud kyi don la bka' babs kyi bu chen byon
tshul la gnyis/ rgyu mtshan nyid kyi theg pa'i dang / 'bras bu sngags kyi'o/ /dang po la mdo sde/ 'dul ba/ mngon pa dang gsum ste/ gong gi gsol 'debs kyi 'phror/ ye nas
mdo sde shes pa'i don kun grub/ /rang rgyud dam chos dpal gyis 'dul mkhas bzang / /dngos slob yang rtse gsum la mngon pa rin chen ma rig las sangs rgyas/ /zhes bya ba yan
chad kyi bstan to/ /dang po/ ye nas mdo sde shes pa'i don kun grub/ /ces mdo sde'i sde snod la bka' babs kun mkhyen lung mang po can ye shes don grub pa ni/ 'khrungs yul
dbus dang nye ba'i sman ljongs jo bo chen po dpal ldan a ti sha'i bsti gnas snye thang zhes bya bar sngags rnying ma'i grub thob rim par byon pa'i gdung rgyud las sku 'khrungs/
gzhon nu nas

chos rje thams cad mkhyen pa'i drung du rab tu byung ste chab dang phyi dro'i kha zas zhal du 'khyer ba lta ci smos/ sku ma gshegs kyi bar la bzhes pa gdan gcig ma sdor dkar
kho na mdzad pas bod kyi btsun ma gcig par grags/ spyir shes bya mtha' dag la sbyangs/ khyad par sde snod gsum dang rgyud sde bzhi'i tshig don la mkhas pa chen por gyur/
bye brag mdo sde'i sde snod la bka' bab tshul bstan/ nang tshan chos rje'i gsung rab phar phyin lung gi snye ma dang bcas pa la bshad pa'i 'phrin las dang 'gro don nan
tan che bar grags/ ji skad du/ mdo sde rgyal ba'i yum gyi mdo rnams kun/ /rang gi bstan bcos ji bzhin 'chad pa khyod/ /gzigs nas rgyal ba'i rgyal tshab ma pham pa/ /dga'
ldan gnas su bde bar ngal gso mdzad/ /ces pa ltar ro/ /sku ma gshegs kyi bar thams cad du chos ma chags par gsungs/ dus der dbus gtsang gi lung chos pa thams cad dam pa 'di'i
slob mar ma gyur pa med gsung / sku las tshul khrims kyi dri bsung rdo rgyangs gang tsam gyi sa nas tshor yong ba dang / na bza'/ bzhugs gdan/ tha na zhabs phyags tshun
la tshul khrims kyi dri bzang po ldang ba dang / drung na chos nyan par 'khod pa sogs la yang de lta bu'i dri bsung gis khams dwangs shing rig pa gsal sing nge ba yong
zhes mkhas grub bsod nams 'phel ba'i gsung sgros las 'byung ngo / /phyag na rdo rje 'khor lo chen po'i sgrub thabs dang dkyil chog sogs gsung rtsom

yang mang ba yod ces grags/ dgung lo dgu bcu go gsum la ngo mtshar ba'i cho 'phrul dang bcas te sku gshegs so/ /mdo sde'i skabs so/ /|gnyis pa ni/ rang rgyud dam chos dpal
gyis 'dul mkhas bzang / /zhes 'dul ba'i sde snod la bka' babs mkhan chen lo tsA ba dang dharma shrI bha dra ni/ thog ma jo gdan tshogs grwa rgyun mdzad/ /phyis chos rje thams
cad mkhyen pas rjes su bzang nas zhwa lu'i dge bshes su gyur/ sgra ka lA pa dang / tsantra ba sogs legs sbyar la mkhas par sbyangs/ gzhan yang phyi mtshan nyid/ nang
gsang sngags/ khyad par gsang ba 'dus pa/ yo ga/ dus 'khor gsum la sbyangs nas mkhas pa chen por gyur/ nang tshan 'dul ba'i sde snod kyi gzhung mtha' dag la gzigs pa tsam
gyis don khong du chud pa'i mkhyen rab mchog tu yangs pa'i bka' babs tshul bstan no/ /chos rje thams cad mkhyen pa'i 'dul ba la gces pa'i gzhung brgyad ces pa 'di ltar/
'dul ba spyi'i rnam gzhan 'dul ba rin po che'i mdzes rgyan/ 'dul ba mdo'i rnam 'byed 'dul ba rgya mtsho'i snying po rab tu gsal byed/ las brgya rtsa gcig gi rnam bshad cho
ga'i gsal byed/ las cho ga dri med 'phreng ba zhar byung dang bcas pa/ dge slong ma'i rnam 'byed kyi T'ikka snying po don gsal/ ston pa sangs rgyas kyi rnam thar dad cing
dga' byed/ dge slong pha'i gleng 'bum/ ma'i

gleng 'bum ste brgyad yod do/ /de lta bu'i don la bslabs te/ de yang 'phags pa'i yul gyi slob dpon chen po yon tan 'od dang / shAkya 'od lta bu ste ji skad du/ 'dul ba 'bum
sde'i gzhung dang dgongs 'grel la/ shin tu sbyangs pas 'phyugs med mkhyen gyur nas/ /rgyal ba dgyes pa'i tshul khrims la gnas pa/ /khyod dang yon tan shAkya 'od mi nus/
/zhes pa ltar ro/ /jo gdan tshogs pa'am/ chos lung spos khang pa'i mkhan por bskos pas mkhan chen du grags/ tshogs pa'i mkhan po ma mdzad bar ri phug tu bzhugs lho sgo'i
slob dpon mdzad/ skabs shig sde srid phag mo grub pa'i gdung brgyud/ 'jam dbyangs gu shrI chen pos dbus su gdan drangs te chos mang po zhus/ chos grwa chen po rtses dang
sogs su tshogs chos gsungs/ /spyan snga grags pa byang chub kyis kyang chos zhus/ de nyid kyi rnam thar rje btsun btsong kha pas mdzad pa las kyang thams cad mkhyen pa bu
ston zhabs kyi thugs sras mkhan chen dharma shrI bha dra zhes 'byung ngo / /gzhan yang dbus gtsang gi blo gsal mang po dang / skal ldan dam tshig dang ldan pa mang po smin
grol la bkod/ phar phyin gyi zin bris/ mngon pa kun las btus kyi zin bris/ spyod 'jug gi zin bris/ dus 'khor gyi rgyud 'grel bshad pa dang / man ngag gnyis kyi zin bris/
gsang 'dus kyi man ngag gi zin bris sogs chos rje'i gsung rgyun reg gzigs su

bkod pa mang po dang / yi dam gyi sgrub skor sna tshogs dang sku 'bum mthong grol chen po'i dkar chag sogs kyang mdzad/ sgra'i 'gyur yang 'ga' mdzad/ sku khams bzang ring la
ri phug tu phyi rten sku 'bum sogs bzhengs/ de yang ngo mtshar zhing byin rlabs kyi gzi 'od 'bar ba byung / dngos kyi gdul bya rdzogs nas dgung lo lnga bcu nga dgu bzhes
pa'i dus su/ gdan sa chen po zhwa lu ri phug tu da lta dharma shrer grags pa'i mchod rten yin/sku gshegs/ 'dul ba'i bu chen gyi skabs so/ /gsum pa ni/ mngon pa rin chen
ma rig las sangs rgyas/ /zhes mngon pa'i sde snod kyi bka' babs/ dka' bzhi pa rin chen sangs rgyas mgon dpal bzang po ni/ 'khrungs yul zhwa lu pa/ de yang lo chen ratna
bha dras/ zhwa lu gser bkang zhes bya'i grong khyer du/ /lung rtogs yon tanamadzod 'dzin 'gos kyi rigs/ /sku zhang blon po rin chen seng ge de'i/ /zhes gsungs pa ltar/ 'gos
lo tsA ba khug pa lhas btsas sogs dam pa mang po 'khrungs pa'i gdung brgyud dpon rin chen sengge'i sras su sku bltams/ gzhon nu nas chos rje thams cad mkhyen pa'i drung
du rab tu byung / phyis de nyid las bsnyen rdzogs kyang mdzad/ spyir mdo dang rgyud sde'i gzhung lugs mtha' dag la sbyangs/ khyad par mngon pa'i sde snod la sngon goms
kyi mthu brtasrtas/ mngon

pa kun las btus/ chos rje'i TTikka nyi ma'i 'od zer dang / rten 'brel gyi rnam gzhug lung kun las btus pa sogs rgyab chos dang bcas pa la bshad pa'i 'phrin las dang 'gro phan
nan tar che/ mdor na ji skad du/ rgya mtsho lta bu mngon pa'i chos sde rnams/ /tshig don thugs su byon nas ston mdzad khyod/ /thogs med zhabs dang dbyig gnyen gang yin
zhes/ /blo gsal phal cher the tshom gnas su gyur/ /ces pa ltar ro/ /chos gsung ba'i dus su dge bshes su la'ang dgag pa mi mdzad/ chos rje thams cad mkhyen pa bu ston chen
pos gsung sgros rang la gtso bor mdzad/ /drung du dka' gnad kyi dri ba ci zhus kyang rin po che'i zhal nas 'di gsung zer ba tsam ka yong ba cig yod ces mkhas grub rin po
che bsod nams 'phel gsung ngo / /lo tsA ba skyabs mchog dpal bzang sogs slob ma mkhas pa mang po yang byon 'dug cing / gzhan yang spyan snga blo gros rgyal mtshan gyis
mdzad pa'i thog ma'i blo sbyong du/ kun mkhyen bu'i gsung lung du drangs pa la mchan bu 'di snyan tshar chos 'khong sgang gi dgon pa btabbtab pa'i yig chung na/ slob ma dka'
bzhi 'dzin pa rkang gcig /gnas brtan sprul par grags pa dka' bzhi dgon btab/ bstan pa la phan pa mtha' yas zhes bya ba 'dug pa yang / dka' bzi pa 'di ba yin nam dpyad
par bya ba'i gnas so/ /mngon pa'i bu chen

gyi skabs so/ | gnyis pa 'bras bu gsang sngags kyi bu chen byon tshul la lnga/ gar dbyangs thig gsum la bka' babs kyi bu chen byon tshul/ bya spyod rnal 'byor rgyud gsum la
bka' bab kyi bu chen byon tshul/ gsang 'dus la bka' bab kyi bu chen byon tshul/ dus la bka' bab kyi bu chen byon tshul/ nyams rtogs la bka' bab kyi bu chen byon tshul/ /de
yang gong gi tshig rkang gnyis pa las blangs te/ dbang po rnam pos gar thig dbyangs la byang / /rgyud gsum gzhon nu nas mkhas bsod nams 'bar/ /dngos slob yang rtse gsum
la tshul ldan khrims kyi snying por 'dus pa mkhas/ /phyi nang gzhan gsum chos kyi dbang kun 'dzin/ /nam mkha'i mtha' mnyam man ngag mchog tu grub/ /dngos slob yang rtse
gsum la gsol ba 'debs/ /zhes so/ /dang po ni/ dbang po rnon pos gar thig dbyangs la byang / /zhes rje dbang rnon rin po che rgyal ba mchog grub dpal bzang po ni/ spyir
mtshan nyid dang sngags chog phal cher mi mkhyen pa bya ba med/ /khyad par sngags la bag chags sku gzhon nu nas che bar grags/ nang tshan rnal 'byor rgyud la 'gran zla dben
pa'i mkhas pa'i phul du gyur/ gsung tshangs ba'i dbyangs dang 'dra ba yod/ byang sgo'i slob dpon du bskos/snying grwa tshang /rgyud sde bzhi'i phyag

len gyi gnad spyi dang bye brag dus 'khor/ yo ga gnyis kyi gar dbyangs thig gsum gyis mtshon pa ni tha na rdor dril 'dzin tshul tshun phyag len ma 'dres pa khungs dang 'brel
ba shin tu mkhas par mkhyen pas chos rje yang mnyes te/ 'o gsang sngags kyi rdo rje slob dpon byed pa la dang po nas gdan mthon pa la tsong nga bsdad pa'i mi che che la
bzos pa de la yong ba min/ tha na ras lde dang lha bshos bzheng ba nas bslabs pas/ bla ma mkhas pa'i mchod g.yog byas pa la lag len dang 'brel ba yong ba yin/ lar yang sngags
pa bshad pa lag len/ sgom don bskyed rdzogs rnams dang / 'phrin las rnam bzhi sgrub pa'i cha lag phra mo tshun chad yod pa/ dper na phyug po'i sman rkyal 'dra ba gcig
dgos/ gzhan du na a ka ru dang ga bur yod pas/ tig ta dang hong len gyi tshab mi yong / sna tshang ba gang la gang dgos ma thogs pa yod pa cig dgos pas byung gda'i/ da
grong chog dang tshe 'di'i lag char ma song ba cig cis kyang 'tshal lo gsung ngo / /dus de skabs yo ga ba rnams kyi gtsug gi nor bur bzhugs nas bstan 'gro'i don mdzad/ chos
rje'i pa'i 'khrid gnyer ba yang lo bdun gyi bar mdzad/ de yang nyid kyis gsung nas/ sa yi steng na 'gra zla ma mchis shing / /ngur smrig 'dzin pa'i nang nas mchog tu
gyur/ /dpal ldan bla ma dam pa rin chen grub/ /rdo rje 'chang dngos de yi zhabs

pad ni/ /rgyal ba mchog grub zhes bya'i dge slong gis/ /lo bdun 'phrin las 'khrid gnyer byas nas su/ /zhes sogs gsungs so/ /bla ma dang yi dam gyi lhas gsang mtshan mi bskyod
rdo rje zhes btags/ sku che ba'i yon tan bsam gyis mi khyab/ khyad par bde mchog 'khor lo'i grub thob tu grags so/ gar dbyangs thig gsum la mkhas pa'i skabs so/ /gnyis
pa ni/ rgyud gsum gzhon nu nas mkhas bsod nams 'bar/ /zhes mkhas grub khyung po las pa gzhon nu bsod nams ni/ 'khrungs sa tshong dus kyi khyung po lhas bya bar/ bla ma khyung
po pa'i gdung brgyud du 'khrungs pas mtshan yang de ltar grags zer ba snang mod/ gang ltar yang bsam gyis mi khyab pa'i mkhas grub cig byon 'dug /spyir rgyud sde mtha'
dag la mkhas/ mtshan nyid kyi bka' pod bzhi la yang sbyangs/ khyad par bya rgyud/ spyod rgyud/ rnal 'byor rgyud gsum la bka' babs che ba'i bu chen du grags/ nang tshan
rnal 'byor rgyud la mkhas pa'i tshad du phyin/ nub sgo'i slob dpon du yang bskos/ shar sgo'i slob dpon ni thugs sras lo tsA bas mdzad zer/ khyung lhas pas dang po zhwa
lu'i zur 'chad mdzad cing ban brag nag ces bya ba'i dgon pa'i bla ma yang thogs shig da lta grang chen pa/ mdzad/ sku tshe'i mjug la ri phug gi byang ngos su chos phug dgon
pa

gsar du btab/ phyi rten sku 'bum gcig bzhengs/ der bzhugs nas mkhas mang brgya phrag la chos 'khor bskor/ 'gro phan shin tu che bar grags/ slob ma'i gtso bo yang / sa skya
gdung brgyud chu mig bdag po bzhi thog pa kun dga' bkra shis / chos rje shar pa ye shes rgyal mtshan sogs sa ngor phyogs su chos brgyud spel ba dang / mkhas grub nor bzang
rin chen dang sngags 'chang don 'grub legs pa sogs zha lu rang gi slob brgyud 'dzin pa du ma dang / rje btsun btsong kha pa chen po sogs byung ste/ spyir gyis grub mtha'
ris med la mkhas grub 'di nyid kyi bka' drin chen pos khyab pa byung ngo / /khyad par rje btsun btsong kha pa chen pos chos gsan tshul sogs de nyid kyi rnam thar na gsal
bas bla ma'i gtso bor gyur te/ mdor na mnyam med ri bo dga' ldan pa'i 'phrin las kyi rgya mtsho'i mtha' khyab pa'ang / rje 'di'i rnam thar gyi che ba bla na med pa'o/ /gsung
rtsom phyis su bzhugs pa mthong ba la 'jam dpal gsang ldan gyi dkyil chog dang rdo rje 'byung ba'i rnam bshad sogs yod 'dug chos rje'i rnam thar yon tan rin po che'i
lhun po yang mdzad 'dug/gzhan ji tsam yod ma nges so/ /chos phug dgon pa na phyi rten dang khyung lhas pa'i sgrub chu yin zer ba'i chu mig sogs da lta'ang yod do/ /bya
spyod rnal 'byor rgyud gsum la mkhas pa'i skabs so/ /gsum pa ni/ tshul ldan khrims kyis snying por 'dus pa mkhas/ /zhes grub chen tshul khrims snying po ni/ rnam thar yod
pa khungs chod kyang ma rnyed/

'khrungs yul ba ri ba yin/ spyir mdo sngags kyis bsdus pa'i chos dang / khyad par rgyud phyi ma las kyang gang zhig rab gsang 'dus pa'i rgyud 'di nyan pa dang / 'don par byed
pa dang ni sems par byed pa dang / mchod pa byed pa dang ni 'dri 'am 'drir 'jug pa/ byang chub rdo rje 'drar lta de la rtag phyag 'tshal/ zhes rgyud kyi phyogs gcig yan
chad 'dzin pa thams cad rdo rje 'chang dang 'dra ba'i phyag bya'i yul du gsungs shing / gzhan yang 'jam dpal zhal lung las/ 'di'i don rnam par 'pho byed pa/ /gang gi dus
su gnas pa der / /sangs rgyas bstan pa rin chen yang / /gnas par rab tu bshad pa yin/ zhes dang / sgron gsal las/ thub pa chen pos chos phung po/ /brgyad khri bzhi stong
gsungs pa ni/ /dpal ldan 'dus 'di snod yin te/ /de bas de ni rgyud kyi rtse/ /zhes sogs rgya cher bsngags pa rgyal ba'i gsung rab kyi snying po rgyud sde thams cad kyi
rtse mo dang / mdo sde kun gyi za ma tog tu gyur ba/ mtha' drug tshul bzhi'i rgyas btab nas mkhas grub phal gyis rtogs dka' ba las/ sangs rgyas gnyis pa nA ga dzu na'i zhabs
kyis legs par bkral ba/ kun mkhyen chos kyi rgyal po bu ston lo tsA ba'i bzhed srol gyi mthar thug dpal gsang ba 'dusad pa 'phags skor gyi dbang bshad man nang gi bka'
thams cad chos rje de nyid las bum pa gang byor thob pas mkhas pa chen por gyur/ zab lam

rim pa lnga'i don bsgoms pas zung 'jug gi rtogs pa mthar phyin nas grub pa kun gyi gtsug rgyan bla na med par gyur to/ /'dus pa la mkhas pa'i skabs so/ /bzhi pa ni/ phyi nang
gzhan gsum chos kyi dpal kun 'dzin/ /zhes gong gsum bde chen pa rigs ldan chen po 'jam dbyangs chos kyi dpal ba ni/ 'khrungs yul nyang stod skya la chad kar zhes bya ba/
yab jo btsun chos bzang dang / yum ma gcig dge bsnyen brtson 'grus dpal bya ba gnyis kyi sras su me pho 'brug gi lo la 'khrungs/ chung ngu'i dus nas dgyes rdor bslab ma
dgos par rtol shes su gyur/ lo dgu bzhes pa'i dus su lcog ro chos sder slob dpon dge 'byung zhes pa la klog slob par byon pas/ yul phyogs pa thams cad dar 'phyar byed pa
dang thug /rten 'brel legs dgongs pa byung / slob dpon gyis sbyor klog bslabs pa tsam gyis klog phul du phyin pa zla ba gcig la mkhyen cing / 'dul ba lung la klog dar mdzad
pas gleng 'bum phal cher thugs la chud nas srod tho rangs zla bo rnams la bshad pas thams cad mos par gyur to/ /slob dpon sher brtson pa la yi ge bslabs pas zla ba gcig
la mkhyen par gyur/ dgung lo bcu la mkhan po gzhon nu brtson 'grus dang / las kyi slob dpon byang chub bzang po gnyis las rab tu byung / sdom rgyun de yang zhwa lu mkhan
po btsun shes rab 'byung gnas kyis rgya gar du bhA ya la blangs pa'i brgyud pa shin tu

nye ba yin skad/ dgung lo bcu gcig nas bcu gsum gyi bar la slob dpon dge 'byung ba'i drung du 'dul ba'i sde snod bslabs/ dgung lo bcu bzhi nas bcu dgu'i bar bshad nyan mdzad/
nyi shu la dpal zhwa lu'i chos grwa chen por mtshan nyid kyi slob gnyer mdzad par phebs/ chos rje bu ston thams cad mkhyen pa de nyid sgrol sa dmar du mchod gzhi la byon
pa dang dus mtshungs te der phebs pa dang chos dung 'bud pa dus mnyam du byung bas rten 'brel 'grig /mkhas pa skyabs mchog dpal gyis slob chung mdzad nas tshad ma rnam
nges rtsa 'grel tshig don rab gsal dang bcas pa bslab/ de nas sa skyar byon nas sde snod 'dzin pa kun rgyal ba la rnam 'grel tshar gcig gsan/ skabs shig bla ma chos mgon
dpal la sbyor drug zhus nas bsgom pas rtags rgyud nas bshad pa bzhin rdzogs pa shar/ dus 'khor/ spyan ras gzigs sogs kyis zhal bstan/ re ma tis sros snying gi sngags phul/
tshe ring ba'i rten 'brel byas gsung / phyag rdor 'khor chen gyi bsnyen mtshams lo drug mdzad/ sngags mi 'dra ba gnyis yod pa de/ gong ma bye ba gcig dang / phyi ma 'bum
phrag nyi shu rtsa gcig bzlas pa yin gsungs/ bskyed rim la mnga' brnyes shing nus mthu bsam gyis mi khyab pa byung ngo / /de nas dus 'khor bslab par bzhed nas gdan sa
chen po ri phug chos kyi pho brang du phebs/ kun

mkhyen rin po che dus 'khor chos 'byung gi skabs kyi dam pa'i chos la bshad nyan byed tshul gsung ba dang mnyam du chos rar phebs pas rten 'brel legs dgongs/ de nas bzungs
te rgyud kyi bshad pa tshar bcu bdun gsan par mdzad/ de'i tshe da res chos 'go rang la slebs pa bya snyam nas byon kyang dpal gyi bla ma slob ma ste/ bshad pas don grub la
phyag 'tshal/ zhes gsung ba'i skabs rang la chos rar phebs kyin yod skad do/ /bshad pa sad 'dzugs pa'i nub mo mnal lam du ka pA la nang mchod kyis gang ba re gsol ba nges
pa can du yong gsungs/ de la sogs te ngo mtshar ba'i ltas kyang du ma byung / dus 'khor gyi dbang bka'/ bshad bka'ka/ man ngag gi bka' sogs mdor na dus 'khor gyi skor
ma lus pa bum pa gang byo'i tshul du gsan nas dus kyi 'khor lo'i phyi nang gzhan gsum la mkhas pa chen por gyur/ lugs 'di nyid la bka' babs kyi bu chen du grags so/ /gzhan
yang bla ma chos kyi brtson 'grus/ bla ma rin rdor ba/ 'jag chen byams pa dpal sogs la'ang chos gsan/ dus phyis chos rje 'jam rin pa'i drung du bsnyen rdzogs mdzad/ de
nas dben pa'i gnas khyad par can dpal 'og min bde chen du bzhugs nas dus kyi 'khor lo'i rgyud 'grel gyi bshad pa/ mdzub 'khrid/ dbang bka'/ man ngag gi bka' sogs chos 'khor
rgya chen po bskor/ rgyud 'grel gyi bshad pa sngon

ma mdzad dus mnal lam du sham bha la'i rigs ldan gyi rgyal bo phebs nas phyag sbrel/ 'gro don rgya chen po yong ba yod pas bshad nyan la brtson par mdzod gsung ba dang / lho
phyogs dpal ldan 'bras spungs kyi mchod rten la 'dzegs nas thig tshad blangs pa dang / sum cu rtsa gsum du phebs nas lha'i rnga bo che brdungs pa sogs rmis so/ /dgung lo
don bzhir phebs dus dpal zhwa lu'i grwa pa 'ga' byung ba la rgyud kyi bka' chos tshugs pas zhabs la snyung gzhi drag po cig byung nas slob ma rnams kyis chos mtshams mdzad
na zhus pas chos ma chag par byed dgos gsungs te/ khyogs la btegs nas kyang chos gsung pa mdzad/ de'i tshe tho rangs dbu sngas su chos rje thams cad mkhyen pa bu ston
rin po che phebs nas nad 'dis mi skyon/ der ma zad lo 'ga' zung gi bar du chos 'phel ba yong zhing / khyod rang dus 'khor dngos yin par 'dug ces dbugs dbyung mdzad/ gzhan
yang mi ma yin gyi don mdzad cing chos gsungs pa'i lo rgyus 'di ltar/ mdol chung na srul rdo ra zer ba'i bud med cig yod pa des lcog rer phyin nas log yong pa'i lam durta
pa gcig dang 'phrad mos khyod ga nas byon pa lags byas pas de na re/ nga skyin mkhar 'jugs kyi dbu bdud bya ba yin/ bde chen na rin po che chos kyi dpal brgyud gsung ba
la nyan du 'gri gin yod pa yin/

khyod rang nga la phyi mig ma lta bar rgyug /ri sna ya gi na dngos grub cig yod zer nas song / mos phyi mig bltas pas rgyab stong par 'dug lo/ /ri snar slebs pa dang snum grod
pa gang rnyed do/ /de la sogs te lo rgyas mang ste 'dir ma spros so/ /skabs shig sangs rgyas 'od dpag med kyi sku chen po zhig nam mkha' nas byon nas/ rigs kyi bu khyod
'jig rten gyi khams 'di la skyo na bal po phyogs su skyes/ de nas sangs rgyas snang ba mtha' yas kyi drung du mngon par rdzogs par 'tshang rgya bar 'gyur ro gsungs/ dngos
kyi gdul bya rdzogs nas me pho byi ba'i lo/ /rgyal gyi zla ba'i yar ngo nas sku snyung tshul cung zad bzhes te/ de nas zla ba phyi mdakar rtsis pa'i lo ma 'phos sing
/ cho 'phrul chen po rta'i zla ba 'jig rten grags pa'i dbang du byas na me mo glang gi lo/ /hor zla dang po'i tshes gsum gyi nub mo dben gnas dam pa 'og min bde chen du ngo
mtshar ba'i ltas dang bcas te sku gshegs/ rgyud 'dzin gyi gtso bo yang zhwa lu na mkhan chen 'jam dbyangs grags rgyal/ kun mkhyen bsod nams 'phel sogs du ma/ gzhan yang
lo chen skyabs mchog dpal bzang / shangs pa kun mkhyen sher dpal/ rje nyid kyi gdan sa pa nyang stod pa kun bzang rin chen sogs mang du byung ngo / /rje rin po che blo
bzang grags pa'i dpal gyis kyang dus 'khor gyi dbang bshad kyi bka' phal mo che gsan nas 'phrin las nam mkha'i ra ba las 'das so/ /dus 'khor la mkhas pa'i saskabs so/

lnga pa ni/ nam mkha'i mtha' mnyam man ngag mchog tu grub/ /ces nang don man ngag la bka' babs grub pa'i dbang phyug nam mkha'i mtshan can ni/ yab sku zhang chen po grags pa
rgyal mtshan gyi sku'i gcung po lce rdo rje'i dbang phyug gi sras su gyur te/ sku gzon nu'i dus nas snga ma'i skye ba rnams thugs kyis dran zhing tha lam gyi spyod pa gtan
mi mdzad/ klog dang yi ge sogs kyang brda bstan pa tsam gyis mkhyen cher skyes nas chos rje thams cad mkhyen pa las dge bsnyen gyi sdom pa bzhes/ byang chub mchog tu
thugs bskyed pa dang rig pa 'dzin pa sngags kyi sdom pa'ang nos/ bla ma dang yi dam gyi lhas gsang mtshan la lI ta badzra ste'o la ba'i rdo rje zhes btags so/ /rgyu 'bras
kyi theg pa'i chos la thos bsam mang du mdzad/ de nas rang gi mched zla sku zhang kun dga' don grub kyi rgyal srid 'dzin grogs gyis zer ba zhus kyang ma gnang zhing rab
tu 'byung ba la thugs shin tu rings yang yab yum gyi bka' ma grol bar brten re zhig khyim du bzhugs te btsun mo khab tu bzhes nas rigs kyi sras bskrun pa dang rgyal srid
chos bzhin du skyong ba sogs kyang sngon bdag gi ston pa'i mdzad pa dang rjes su mthun pa bskyangs te zhang bdun ni 'di dag gi dus na yang thos bsam sgom gsum gyis dus 'da'
bar kho na mdzad/ khyad par chos rje thams cad mkhyen pa'i drung du dpal dus kyi 'khor lo'i sbyor ba

yan lag drug zhusanas bsgoms par 'akridazhu ba drug cu rtsa lnga tshogs pa'i khrod du rje nyid las nyams rtogs bzang ba sung yang ma byung bas chos rje yang shin tu thugs dgyes
so/ /gzhan yang snga phyir thugs sras lo tsA ba/ dpal ldan bla ma dam pa bsod nams rgyal mtshan/ chos rje rgyal sras dgu dngul chu pa sogs bla ma mang du bsten/ de ltar
sngags 'chang rdo rje 'dzin pa chen por gyur mod kyi bstan pa'i rtsa ba dge slong gi rten gyis 'dzin dgos par gzigs te slar dgung lo sum cu so gnyis pa la chos rje thams
cad mkhyen pa'i rgyal tshab thugs sras lo tsA ba rin chen rnam rgyal gyis mkhan po mdzad nas rab tu byung zhing bsnyen par rdzogs/ mtshan slob dpon rin chen nam mkha'
mchog grub ces bya ba yang de nas grags/ thugs sras rje zhi bar gshegs nas gdan sa'i 'os la rje nyid dang mkhan chen mangga'i mtshan can/ chos rje grags pa rgyal mtshan
te gsum byung yang bum pa bkrugs pas thams cad mkhyen pa grags pa rgyal mtshan gyi mtshan thog mar thon nas gzhan gnyis ma 'thon/ rwa tsa nub kyi gnas gsar dudage 'phel chos
rdzong gi dgon pa btab nas yo ga rdo rje dbyings kyi sgrub mchod 'dzugs pa sogs bstan pa'i bya ba rgya cher mdzad/ skabs shig lha mo sha ma Na'i sgo nas sku tshe phyi
ma'i skye ba brtag pa mdzad pas mnal lam du rgyal ba byams pa mgon po byon nas phyag gnyis kyis bum pa bzung bas spyi bo nas dbang bskur/ ma 'ongs pa'i zhig khams

dang gdul bya lung bstan/ gzhan yang spyan ras gzigs/ 'jam dbyangs dkar po/ rdo rje mi 'khrugs pa/ thub pa'i dbang po/ tshe dpag med/ gshed dmar 'jigs byed sogs thugs dam gyi
lha tshogs mang po'i zhal gzigs/ 'gro ba nad gdon gyis gtses pa mang po la srung skud re tsam/ ljags chab re gnang ba'am/ gsang chab sogs nas 'thungs pas kyang nad gdon
thams cad lhag med du zhi zhing grol 'gro ba dang / rdo rje'i chos srung rnams bka' las mi 'da' ba bran du 'khol nus pa dang / gzhan yang lkog gyur gyi gnas mkhyen pa dang
/ sku lus las me 'bar ba dang / gzhan snang zil gyis non pa sogs/ mngon shes grub rtags bsam gyis mi khyab pa dang ldan zhing zung 'jug gi rtogs pa sku tshe 'di nyid
la brnyes par mdzad pa de dag ni rnam par thar pa'i snying po tsam btus pa yin no/ rgyud 'dzin gyi gtso bo mkhas ba'i dbang po tsandra shrI ratna/ rdo rje 'dzin pa rin chan
dpal grub/ mkhas grub mgon po rgyal mtshan sogs mtha' yas so/ /man ngag la mkhas pa'i skabs so/ /de ltar phyi tha snyad rig pa la bka' babs kyi bu chen bzhin/ nang rig
pa mdo la gsum dang / sngags la lnga ste kun dril pas thugs sras bu chen bcu gnyis byon pa'o/ /gnyis pa 'khor dag pa rnam brgyud byon tshul la gsum ste/ mchod g.yog dge
bshes

gnyis byon tshul/ dge slong chen po bzhi byon tshul/ sku'i rim gro pa gnyis byon tshul lo/ /de yang gsol 'debs las/ nyer gnas bshes gnyen 'jam dbyangs tshe dbang zung / /skyabs
mchog bsod nams grub don grub dpal/ /bde rgyal mchod g.yog gtso bo gnas brtan bzhi/ /dam pa'i zhabs 'bring drug la gsol ba 'debs/ /gong gsal bzhi nas dge slong mig gcig
pu/ /dpe gnyer gzigams g.yog gtor bshom bsod nams grub/ /dam pa'i cos kyi dung 'bud rin chen skyabs/ /rim gror brtson mdzad gnyis la gsol ba 'debs/ /zhes pas don bstan
pa'o/ /dang po ni/ nyer gnas bshes gnyen 'jam dbyangs tshe dbang zu / /zhes pa ste/ mchod g.yog pa dge ba'i bshes gnyen dus 'khor ba 'jam dbyangs dkar po ni/ 'phags pa'i
gnas brtan chen po nags na gnas kyi sprul pa yin par grags shing / skutshe 'dir mdo sngags yongs rdzogs kyi dge bshes chen por gyur/ sdor dkar gdan gcig ma'i brtul zhugs
'dzin/ skabs shig khong la bsam yas rgyal pos bar gcod brtsams te snar thang mkhan chen pa dang / sa skya'i gnas drug mkhan chen pa/ /slob dpon 'jam dkar ba khyed gsum
pa'i dgon pa byang 'jag thang gi mkhan slob la gdan 'dren zhu ru yong pa yin pas 'byon dgos zer nas rgyal po kho rang dngos su byung ba la/ der jo bo rdo rje ri phug mas
bar byas nas sngon la sa skya dang snar thang

bskor shog /mar lam nged kyis khong sprod pa'i khag khur byed zer nas brdzangs/ slob dpon 'jam dkar ba khyod rang 'gro 'dod na ni de ka yin mod/ mi 'dod na thugs sras lo tsA
ba la gzungs grwa lnga'i dbang bskur zhig zhus nas srung ba zhig thogs zer/ de dus thugs sras pa dbang bskur ba mi mdzad pas/ khong gis dbang gnang bar zhus pas zhal phyis
ma bzhes/ der dus nas nga la rgyu mtshan 'di 'dra 'di tshul byung zhus pas/ da 'o na los byed gsungs nas gzungs grwa lnga'i dbang bskur mdzad/ 'khor lo btags pas/ lha
'dre kho yongs kyang slob dpon 'jam dkar ba ma mthong / slob dpon pas lha 'dre kho mthong yang bar chad kyis ma tshugs so/ /snar thang mkhan chen dang / gnas drug mkhan
chen pa gnyis ni de nas zla ba gnyis tsam nas gshegs 'dug zer/ de chos rje thams cad mkhyen pas gsan te/ thugs sras lo tsA ba la nyid kyis dbang bskur ba yin nam gsungs/
rgyu mtshan rnams zhib par zhus pas/ a ka kha khong dge bshes khyad 'phags yin pas de 'dra byung na mi byed pa'i thabs yang mi 'dug /gzhan nged yod ring la dbang de ma byas
na legs pa yod te tshar gsung ngo / /chos rje nyid kyis kyang chos shes la nyams su myong ba rgyal sras thogs med 'di yin ces bsngags pa mdzad pas/ khong gis rjes su dngul
chu rgyal sras rin po che'i zhabs la'ang gtugs te/

phyis de nyid kyi slob ma'i gtso bo rgya 'jam dpal gsum gyi nang mtshan gcig tu yang gyur to/ /gnyis pa dge ba'i bshes gnyen yo ga ba rin chen tshe dbang ni/ spyir mdo rgyud
thams cad dang nang tshul rnal 'byor rgyud kyi skor la mkhas pa chen por grags/ chos rje'i phyag bzhes rnams la reg gzigs dang / khyad par bla ma bsod nams 'od zer dang
/ dge ba'i bshes gnyen nam mkha' dri med gnyis kyis bskul nas rdo rje 'byung ba'i lag len rin chen bsam 'phel gyi dka' 'grel legs bshad rmad byung ba sogs yo ga la yig cha
yang mang du mdzad ces grags so/ /mchod g.yog pa gnyis kyi skabs so/ /gnyis pa ni/ skyabs mchog bsod nams grub pa don grub dpal/ bde rgyal mchod g.yog gtso bo gnas brtan
bzhi/ /zhes byung bas dge slong chen po bzhi ni/ mkhas pa skyabs mchog dpal/ bla ma dge slong bsod nams grub/ slob dpon don grub dpal/ slob dpon bde rgyal lo/ /de rnams
chos rje'i drung du bsnyen rdzogs pa su byung yang dad dge mdzad/ de yang chos rje nyid kyi las chog dri ma med pa'i 'phreng ba mgo mchod brjod nas/ mjug rdzogs pa kun
tshang rgyas pa ser bzhag 'bring / ser chos gnyis bzhag bsdus pa ste/ blo nus dus skabs dang sbyar nas/ rgyas 'bring bsdus gsum nyams su blang / zhes bya ba'i don skabs su
gang 'brel sna tshogs mdzad pas de rnams blo la med na dge slong byas nas las chog re yang mi shes zhes bka' bkyon

par mdzad pas/ kha skong gi dge 'dun nyi shu rtsa grangs re tsam tshogs 'ong ste/ las chog blo la med pa la der 'du mkhan mi 'od gsung skad/ de ltar na gong gi dge slong bzhi
ni sbyangs pa'i yon tan bcu gnyis kyis mdzes shing / btsun pa brtan pa'i yon tan/ mkhas shing phan thogs pa'i yon tan te brtan mkhas kyi yon tan gnyis dang ldan pa'i dge
ba'i bshes gnyen kho na'o/ /gnas brtan bzhi'i skabs so/ gsum pa ni/ gong gsal bzhi las dge slong mig gcig pu/ /dpe gnyer gzims g.yog gtor bshoms bsod nams grub/ /ces 'byung
bas/ de yang gong gi dge slong bzhi'i nang tshan bla ma dge slong bsod nams grub 'di ni/ sku tshe mang po'i gong nas kun mkhyen yab sras gnyis kyis rjes su bzungs/
dus 'dir sku zhang pa'i nang blon dpon skya chen po'i sras su 'khrungs/ sku gzhon nu nas chos rje thams cad mkhyen pa'i nye gnas kyi tha chung gtor gsos 'bul ba/ tha na chab
sgron pa sogs nas phyis rim gyis phyag dpe'i do dam/ gzims g.yog /gtor bshom sogs tshad ma mdzad/ chos rje'i drung nas kyang rab tu byung ba dang bsnyen par rdzogs pa'i
bar thams cad mdzad/ rjes su thugs sras lo tsA ba la gdan sa gtad pa'i gong du ja gcig gsol ba'i grwar yab sras gnyis kyi 'phros la/ bsod nams grub khyed kyang gleng mo
'di rnams nyan gyin ja drangs pas rgyu mtshan chen po yod pa

yin / 'o da ni nged kyi na tshod kyang yol/ thos bsam sgom gsum gyis bstan pa dang / 'brel ba dngos su yod pa rnams kyi don yang byas zin/ 'ga' zhig gi don byed pa dang bsgom
par bya ba'i don mngon du byu zhing / brgyud nas gdul bya dang bstan pa 'dzin pa la nyid kyis gos 'dir sdod la 'gro ba'i don gyis shig /'di'i rgyu mtshan dge sdings su'ang
'di lta bu zhig byas nas/ sems can gyi don gcig nas gcig tu brgyud de bya rgyu yin na'ang / rten 'brel phra mo zhig 'phyugs par 'dug pa'i rgyu mtshan go mchis/ de'i
rgyu mtshan rnams bsod nams grub la rting du gleng mo yong pa yin no ang gsungs/ de ltar nang du yab sras gnyis bka' gros de bzhin mdzad/ gzhan snang du snyim pa'i me tog
las 'byung ba ltar/ gdan sa'i 'os 'thusthuspa sogs mdzad do/ /gdan sa gtad grub nas re zhig nas bla ma dge slong bsod nams grub kyis chos rje'i zhabs la byug pa zhu yin
yod tsa na/ 'o cag gi gdan sa bskos pa la mi rnams ci zer ba gda' gsung / khong dge ba'i bshes gnyen chen po thams cad ni 'di kha rang yin shin tu lags gsung ba gda' lags/
nang so yon bdag pa rnams dang mi mang byings tsho/ chos rje dus gsum mkhyen pa yin pa la/ gdan sa'i cha 'di ma dgongs pa yin pa 'dra zer gyin gda' lags zhus pas/ dus ngan
snyigs ma'i sems can rang ngos nas gang zag gi ched 'dzin pa 'di kha'o rgyal bar gda'/ khyod rang la yang

skye ba snga ma'i dge sbyor la brten pa'i 'di pas drag pa gcig re ba yin na'ang gsal po mi 'dug /sngon gyi dus su bla ma'i dkor zhig la 'bags pa'i skyon byung tshod du gda'/
khong la khyod kyang zhabs tog che ba gcig yin/ khyod rang lo gcig gnyis khong gi nye gnas gyis shig /de nas mi nus na nged kyi zla la bsdang bas chog ces gsungs nas bla
ma dge slong bsod nams grub thugs sras lo tsA ba'i ne gnas mdzad dgos pa byung ngo / /de nas bla ma dam pa bsod nams rgyal mtshan gyis chos rje yab sras 'bras yul skyed
mo'i tshal du gdan drangs nas/ dpon slob sum cu tsam byon pas/ kyi 'phrad na mar phebs pa'i tshe/ /khal ma dang dge 'dun byings la khyed rang rnams sngon la song / nged
gdan sa ba dang bsod nams grub rnams rting la yong ngo gsung nas rjes la byon pa'i dus su/ chos rje'i gsung nas/ khyed dpon slob gnyis kyis sa phyogs 'di'i yar mar rnams
la 'grim 'grul ji snyed cig byas pa yin te dran no gsung / thugs sras pas thar thor dran zhus/ bla ma dge slong bsod nams grub kyis ci yang ma zhus pas/ 'di la 'di bas drag
pa'i re ba yod pa yin te gsung yab sras gnyis kar bzhad mo mdzad kyin 'dug /dmu mda'i thang dkyil na pha bong gcig gi steng du sku mnyel gsos nas bzhugs/ thugs sras rjes
'khar bsil gyi yu bas pha bong de'i 'og grus nas/ dung phreng rul

'phro gnyis/ ma na hu ma rul ba gcig /zangs kyi lcug phran sor gnyis tsam pa zhig 'dug pa rnyed nas/ de rnams phyag tu bzung nas bla ma dge slong bar 'di dag ngo shes par gda'
ye gsungs pas mi shes/ nga'i yin nam snyam pa byed pa gcig byung zer/ thugs sras rje'i zhal nas/ 'di 'dra la brten nas sngar gyi nyams sad pa 'dra ba yong ba yin te zhus
pas/ chos rje thams cad mkhyen pas de mi yong ba'i rten 'brel dum tsam phyugs tshod gda'/ de las rten sgam gyi ga'u de gnad che ba yin te/ da nyid kyi khong la de'i rgyu
mtshan shod cig gsungs te bzhengs nas byon/ de nas thugs sras rjes bla ma dge slong bsod nams grub la 'o skol gnyis kyis sham 'bar du stod phyogs nas yong ba'i dge bshes
rang rab la dus 'khor gyi bshad pa dang / rdo rje 'phreng ba'i dbang byed pa la zla ba 'ga' bsdad/ de nas e dmar du yong ba'i lam du dmu ba'i yon bdag mang pos la khar
bsgugs/ ma da na'i tshogs 'khor mang po byung bas nyid bzi/ khal ma dang grogs rnams sngon la thegs nas rkang thang gcig dang rang re gnyis rjes la yong pas/ nyid rta khar
ma chags par nged kyis pha bong 'di'i rtsar babs pas yun ring po zhig gnyid du song / de'i dus nyid kyi lag pa la thod 'phreng skor gcig gi dkyil na dung gcig btsud/
mdud 'dzin la man hu dang dung cig byas/ zangs kyi 'jur mig 'di phreng ba la brgyus nas grangs 'dzin byas pa gcig 'dug pa ngas 'dir sbas bzhag

pa yin/ gzhan thod 'phreng rnams ni rul nas shul yang mi gda' de dran ne gsungs pas ci yang ma dran ka zhus/ der chos rje'i zhal nas/ rgyu 'grub de tsam gyi bag chags bzhag
nas de kha ma legs pa yin no gsung / de nas 'bras yul du dpal ldan bla ma dam pa bsod nams rgyal mtshan gyis dus 'khor zhor la gsan/ gsang 'dus rim lnga'i khrid la zla ba
gsum dzad nas zhus pas/ de dus dge slong bsod nams grub kyis kyang zhor la 'khrid zhus nas bsgoms pas/ skye ba snga ma'i dge sbyor gyi don mngon du gyur te/ tshe snga phyi'i
dpon slob rnams kyi 'brel tshul dang / kha kha sangkha sing thugs sras rjes gsungs ba'i rgyu mtshan thams cad dran gsos nas/ chos rje yab sras kyi drung du zhus pas/
thugs dgyes nas 'o de tsam re dgos/ de ma byung na chos la nges shes mi skye/ rgyu 'bras the tshom gyi gzhir song nas sangs rgyas kyi lam btsal yang mi rnyed pa yin gsung
ngo / mdor na dus de nyid nas brtsams te sngon sbyangs kyi 'phro sad/ nyams rtogs khyad par can thugs la 'khrungs/ bla ma'i zhabs tog kho na gal che bar dgongs nas chos
rje thams cad mkhyen pa yab sras gnyis dang skad cig kyang mi 'bral ba'i nye gnas kyi gtso bo mdzad do/ /de'i stobs kyis sa lam gyi yon tan thams cad gong nas gong du gyur
te phyis de nyid kyi skyab mkhan chen thams cad mkhyen pa 'jam pa'i dbyangs mkhyen brtse'i dbang phyug yin par gsungs

so / gnyis pa ni/ dam pa'i chos kyi dung 'bud rin chen skyabs/ /zhes dge ba'i bshes gnyen rin chen skyabs ni/ chos dung sgrog pa sogs mdzad la/ gzhan yang chos rje nyid kyi
sku'i rim gro la brtson par gyur to/ /dus phyis mdo khams smad kyi bstan 'gro'i dpung gnyen kun mkhyen 'jam dbyangs bzhad pa dkon mchog 'jigs med dbang po zhwa lu ri phug
tu byon/ chos khri thang kha'i bu ston nga 'dra ma'i drung du gsol 'debs tshigs su bcad pa 'ga' brtsams/ der gsung gleng la nga nyid bu ston thams cad mkhyen pa'i 'khor
na dung 'bud pa zhig byas sam zhes gsungs zer te/ gzhan gyis sgro btags pa ma yin pa gsungs nges can yin na/ gong gi chos dung sgrog pa de yin par nges shing / de ltar na
sku che ba'i yon tan de tsam gyis shes so/ /rim gro ba gnyis kyi skabs so/ /'khor dag pa rnam brgyad la mchod g.yog pa gnyis/ dge slong bzhi/ rim gro ba gnyis zhes brgyad
bgrangs kyang bla ma dge slong bsod nams grub gnyis su gyur pas dag pa rnam bdun tshang ngo / /de ltar gong du bstan pa rnams ni/ bu lugs zhes grub mtha' 'bur du dod pa'i
bka' srol bzungs te chos rgyun spel bar mdzad pa'i brgyud 'dzin gyi gtso bor gyur ba'o/ /de las gzhan pa'i dngos slob rags rim gyi mtshan tsam smos na 'di ltar/ 'jam
pa'i dbyangs kyi sprul pa gnyis ni/ chos rje don yod rgyal mtshan dang / dpal ldan bla ma dam pa bsod nams rgyal mtshan gnyis so/ /spyan ras gzigs kyi sprul pa gnyis ni/
byang

sems bsod nams grags pa dang rgyal sras thogs med bzang po gnyis so/ mtha' 'khob 'dul ba'i paN grub gnyis ni/ kha che paNDi ta su ma na shrI dang tI shrI chen po bsod nams
blo gros gnyis so/ gzhan yang sa skya paNDi ta gnyis pa drung chos bstod tshig me tog phreng ba mdzadkyi rgyal mtshan/ bla ma 'dis lta ba 'khrungs tshul gnyis byung ste phyi
ma de chos rje thams cad mkhyen pa'i bka' drin las dbu ma'i lta ba 'khrul med rnyed/ sngon ma de dol po bas bskyangs zhes grags rgyud sde spyi rnams rtsom pa'i bsgrub
pa mdzad/lo tsA ba blo gros dpal/ lo tsA ba 'dis chos rje'i gsung la zin bris sogs mang du mdzad ces gragschub rtse mo/ /stag lung lo tsA ba shAkya bzang po/ mtshungs med
g.yag sde paN chen/ sngags 'chang g.yung ston zhwa lu'i mnye mchod kyi 'chams srol btsugrdo rje dpal/ 'ba' rab rgyal mtshan pa'i rnam sprul du chos rje nyid kyis lung bstandpal
bzang / shangs pa dge bsnyen yongs 'jam dpal gsar ldan gyi dkyil chog sogs mdzad/grags rgyal po/ bla ma rdza pa rin zhwa lu khul du byung zhing mthu che bar grags/po
che/ dwags sgam po papochos kyi sengge/ gnas rnying pa rin chen tog /rtsis kyi mkhan po nam mkha' rin chen/ stag ston gzhon nu dpal/ rnal 'byor byang chub seng ge/ dge
bshes zur char ba/ mkhan po spyi bo lhas pa/ mkhan chen khro phu ba bsod nams seng ge /chu mig mkhan po dkon mchog dpal/ tshal pa thams cad mkhyen pa si tu dge ba'i blo
gros/ mkhan chen gros pa chen po/ lung rigs 'dzin pa bsam grub dpal

mkhan chen drang po lung pa/ ba ri ba grags pa rin chen/ dge bshes blo ldan bzang po/ yar klungs chos dpal mgon po/ mkhan chen nam mkha' blo gros/ bla ma sangs rgyas grags
pa/ slob dpon dar ma byang chub/ drung dngos grub rgyal mtshan/ yog pa 'jam dpal grub bzang mdzadrgyal mtshan/ / dus 'khor ba shAkya dpal/ bla ma rdo rje gzhon nu/ mus pa
bde legs bzang po/ gu shrI kun dga' rin chen rgyal mtshan/ 'jam dbyangs shAkya rgyal mtshan/ bla ma chos grags dpal bzang gu shrI/ si tu byang chub rgyal mtshan/ khyung
po tshul shar pa chos kyi bdag pokhrims mgon po/ shangs dkar pa chos rje'i drung du byams chos sogs bslabsrin chen rgyal mtshan/ mkhan chen shes rab rdo rje/ rtogs ldan zla
ba seng ge/ chos rje don grub rin chen/ bla ma mgon po dpal chos rje'i rnam thar rin chen 'grel mdzadba/ mkhan chen snye mo phu gdung du 'khrungs nas chos rje'i drung
du rgyud sde bzhi la sbyangs tshogs pa'i gdan sar bskos/gzhon nu mgon po/ /chos lung rje tsong kha pa'i bla ma yin/mkhan chen bsgom gyin bzhugs pa tshogs pa'i mkhan por gdan
drangs/gras pa rgyal mtshan/ mkhan chen grags pa tshung dus su 'khrungs nas tshogs pa'i mkhan po mdzad/bshes gnyen/ de la sogs te mkhas grub kyi slob ma rgya gar/ rgya
nag/ kha che/ bal po/ hor/

yu gur/ sog po/ 'ga'/ bod kyi dbus gtsang / mnga' ris/ mdo stod smad la sogs mdor na 'dzam bu gling gi sa cha phal cher khyab pa byung ngo / /de ltar bdag nyid chen po de dag
gi rnam par thar pa'i rjes su zhugs te/ rig pa'i gnas lnga dag la bslab cing 'dun par bya'o/ de ltar yang rje btsun sa paN gyis/ rang blo shes bya kun la ma sbyangs na/
/thams cad mkhyen pa nam mkha'i mtha' ltar ring / /da ltar dgongs nas rgyal dang de sras kyis/ /shes bya'i gnas la sbyangs zhes legs par gsungs/ /zhes so/ gal te man ngag
gi don cung zad gcig la sgril te sgom pas chog gis/ de lta bu'i gnas la sbyangs mi dgos so snyam na sa paN gyis/ sgom na thos pa mi dgos zhes/ /blun po blo rgya chung
ngu smra/ /thos ba med pas sgom pa tsam/ /'bad kyang dud 'gro'i sgrub thabs yin/ /ces so/ /tshe 'dir yun tung la shes bya'i gnas de dag rgya che bas/ don khong du chud par
mi 'gyur zhing / cung zad tsam shes pas ni tshe phyi ma sogs la phan pa ci yang med do snyam na sa paN gyis/ rig pa nang par 'chi yang bslab/ /tshe 'dir mkhas par ma gyur
kyang / /phyi mar gzhan la bcol ba yin/ /nor la rang nyid len pa 'dra/ /zhes gsungs so/ /gzhan yang 'di lta bu'i lo rgyus dag mnyan cing bzung nas dam pa gong ma'i yon
tan brjod pa la yang sbyar bar bya'o/ /rim gro bskyed de dam pa'i chos nyan pa la yang sbyar bar bya'o/ /mdor na rang dang gzhan gyi dad

pa yongs su spel ba'i thabs su sbyar bar bya'o/ /de ltar yang dkon mchog ta la'i gzungs las/ dad pas sngon 'gro ma ltar bskyed pa ste/ /yon tan thams cad 'byung zhing 'phel
bar byed/ /dwogs pa sel zhing chu bo rnams las sgrol/ /dad pas bde ba'i grong khyer mtshon par byed/ /ces sogs dad pa'i phan yon rgya cher gsungs pa ltar shes bar bya'o/
/'dir smras pa/ rin chen mchog tu grub pa'i lhun po la/ /rgyal sras gser ri'i phreng bas yongs bskor ba'i/ /ngo mtshar bkod pa blta la nyi zla zung / /dal med 'od kyi sgron
me spor ba bzhin/ /rig gnas mdo rgyud gzhung lugs phyogs re la/ /bka' bab stobs kyi bu chen zhes brjod kyang / /gzhung lugs cha kun rdzogs pa'i mtshan mo'i mgon/ /thub
bstan chu gter bzhad pa kho na yin/ /mkhyen pas 'jam dpal gzhon nu'i khengs pa 'phrog/ brtse bas pad dkar 'chang ba'i rjes su 'gro/ /nus pas gsang ba'i bdag po'i dpal la
'khu/ /re re'ang de lta'i yon tan khur du lci/ /rtogs brjod lus kun tshang ba'i nor bu'i gter/ /dus kyis bskal pabs ma thon gang gi tshe/ /lo rgyus 'khrul ba'i g.ya' bral
btso ma'i gser/ /thos brtson sngon goms bag chags stobs kyis bskrun/ /e ma bdag gi kun mkhyen yab sras kyi/ /rnam thar baiD'ur dkar po'i them skas la/ /nye bar 'dzeg pa'i
skal ba mchog thob nas/ /thub bstan gsal ba'i sgron ma nyid gyur cig /ces dpal ldan zha lu pa'i bstan pa la bka' drin che ba'i

ba'i skyes bu dam pa rnams kyi rnam thar lo rgyus ngo mtshar dad pa'i 'jug ngogs zhes bya ba las/ bu ston thams cad mkhyen pa'i thugs sras rnams kyi rtogs pa brjod pa'i sarga
ste gnyis pa'o// //kha ba'i dus bu 'khrigs pa'i sa 'dzin dag /nyi gzhon 'char kha'i zer gyis 'khyud pa bzhin/ /'chi med grub pa'i lha mo dang sgrol ma/ /tshe sbyin yid
bzin 'khor los shes rab stsol/ /zhes tshigs su bcad pa sngon du btang nas/ gsum pa brgyud 'dzin mkhas grub rim byon gyi rnam thar lo rgyus rgyas bsdus sna tshogs su bshad
pa la gnyis te/ gsol 'debs kyi tshig zin ltar byas nas bshad pa dang / der ma 'dus pa kha 'gengs kyi tshul du bshad pa'o/ /dang po ni/ gsol 'debs shloo kare don tshanaganyis
dang gsum du phye nas rim bzhin 'byung ba 'di ltar/ / | //gzhan yang bu ston lugs 'dzin rim byon pa/ /snyan pa'i grags pa 'bar ba'i rgyal mtshan 'chang / /sku zhang
bkra shis g.yas 'khyil rgyal mtshan 'dzin/ /mtshungs med dam pa gnyis la gsol ba 'debs/ /zhes so//dang po mkhan chen thams cad mkhyen pa 'jam pa'i dbyangs grags pa rgyal
mtshan dpal bzang po ni/ bu ston thabs cad mkhyen pa'i rnam sprul du yang grags shing / dus 'dir sgo mor bi zhes bya ba'i grub thob cig gi dbon rgyud du rab byung drug pa'i
shing mo sbrul gyi lo la sku 'khrungs/ sku gzhon nu nas thugs sras lo tsA ba'i drung du/ rab tu byung zhing

rjes su bsnyen rdzogs kyi mkhan po yang de nyid ka yin/ bu ston thams cad mkhyen pa'i thugs sras bu chen rnams bsten nas mdo rgyud kyi don la sbyangs pa rgya cher mdzad/ khyad
par thugs sras lo tsA ba'i drung du/ de nyid la mnga' ba'i chos phal cher bum pa gang byor gsan te thugs kyi sras gcig pur gyur bas/ rjes su thugs sras rje sku mya ngan
las 'da' khar yang sku zhang nam mkha'i mtshan can la zhal chems su/ snga mo nas chos rje thams cad mkhyen pa nas brgyud pa'i phyi mtshan nyid/ nang gsang sngags thams
cad kyi dbang / bshad pa/ gdams ngag sna re tsam ma gtogs bum pa gang byor 'phrod yod pas/ dbon po grags rgyal 'di la gdan sa bskos na yong bar bdogs pas de'i bka' gros
mdzad pa las tub la byon zer ba'i phar mi mgyogs par thongs gsung / de ltar thugs sras rje zhing gshegs nas bu ston thams cad mkhyen pa'i khri thog tu snga rting gnyis phebs
pas/ snga ma la dgung lo nyi shu rtsa lnga ba sa mo sbrul gyi lo khri thog tu phebs/ lo bcu drug bzhugs nas chos 'khor bskor te mkhan chen sangs rgyas dpal ldan rin chen
la gdan sa gtad/ de rjes yang gdan sar bskyar ma phebs te lo sum cu so drug gi bar khri thog tu bzhugs nas zhwa lu ri mthil gyi sde dgon rnams lugs gnyis kyi sgo nas
skyong bar mdzad/sne'u gdong gong ma chen po dbang grags pa rgyal mtshan gyi ti shrI mdzad nas dbus phyogs su yong lan du mar phebs/ gong ma chen pos sbyin bdag mdzad de/
kun mkhyen

bu ston zhabs kyi gsung rab kyang 'ga' re par brkos mdzad/ zhwa lu'i gdan sa snga rting dril bas lo lnga bcu nga gnyis kyi bar bzung nas 'chad rtsod rtsom gsum gyi sgo nas
bstan pa'i bya ba rgya chen po mdzad/ dbus gtsang gi ljongs su dmag 'khrug 'ga' re byung ba'i tshe yang rje 'dis zhi bar mdzad nas thams cad bde ba la bkod pa'i lo rgyus
mang du snang /Sojourn in dBusphyis sku na shin tu bgres par gyur pa na dbus su lan cig phebs te chos rgyal sne'u gdong pa sogsmi'i dbang po rnams dang dbus phyogs kyi grwa
bu slob du ma'i chos 'dod kyi re ba bskang zhing lha sar zla ba gcig gi bar jo bo'i drung du phyag mchod smon lam mdzad cing bzhugs/ slar zhwa lur phebs nas chos sde chen
po'i bla ma las sne sogs sde'i khur 'dzin rnams bla brang du bskongs nas bsnyen bkur gyi ston chen bzang po zhig mdad pa'i thog tu rje nyid kyi zhal ta 'di ltar mdzad/
///rang re zhwa lu gser khang gi gtsug lag khang chen po 'di bod kyi rdo rje gdan gnyis pa lta bu yin cing / sangs rgyas gnyis pa lta bu'i bu ston thams cad mkhyen pa yab
sras kyis sangs rgyas kyi bstan pa'i srol chen po btsugs te dar zhing rgyas par mdad pa'i chos sde gzhan dang mi 'dra ba yin na'ang / bar skabs su yan phyin gyi mi bsam
shes med pa 'ga' zhig gi byed 'phrin la brten nas sa la'ang yo 'khyoms che ba long tshad byung na yang / thams cad mkhyen pa chen po'i thugs rje'i 'phrin las dang / rang
re'i chos skyong rnams

kyi nus mthu dang / khyad par bla ma rin po che shAkya dpal ba'i sku drin las/ chos sde la'ang byer zhig med kyi steng du dbus gtsang thams cad kyi spyi'i mchod gnas su thon
pas yar 'phel du song zhing / nged kyis kyang chos 'jig rten gnyis ka'i sgo nas she mo gang yod kyis khur 'khur ba'i lugs yin/ da nged kyang na so rgas/ 'chad nyan sogs
mi pher ba 'dug cing gdan sa ba zhig bsko dgos par 'dug pas/ rang re'i chos sde 'di nyid na mdo sngags mtha' dag la mkhas pa'i dge ba'i bshes gnyen gdan sa'i 'os mang po
'dug na'ang / de thams cad dus gcig tu bskos bas ni mi yong / gang rung gcig la bsko ba las 'os mi 'dug /de la nged kyis snga mo nas thams cad mkhyen pa'i sku 'dra rin po
che'i drung du brtag pa byas shing khyad par lha sa'i jo bo'i phyag tu gdan sa'i 'os kyi shog dril rnams phul nas zla ba gcig gi bar du gsol ba btab pas/ btsun gnas dbon
po 'di brtags pa thams cad la shis par byung zhing thams cad mkhyen pa yab sras kyi byin rlabs 'jug /gzhan phan yang che bar yong zer ba byung bas/ tshes drug gi nyin bsko
bzhag byed pas 'di la sus 'gal rkyen du 'gro ba byas pa de/ rang gi mgo la rang gis chu drangs par 'gro ba yin pas de bzhin du ma song bar thams cad kyis khag khur bskyed
nas phyag 'bul dang li shang gang 'byor phul/ mthun rkyen du 'gro ba mdzad pa zhu/ zhes gsungs nas ltsags pho spre'u'i lo rgyal gyi zla ba'i tshes drug gi

ras gza' pa sangs dang skar ma nam gru'i 'grub sbyor dge ba'i nyin/ 'khrul zhig tshul khrims rgyal mtshan la gdan sa gtad/ tshes brgyad la ri phug tu phebs nas sku ma gshegs
bar bshad sgrub zung 'brel mdzad cing bzhugs/ dgung lo brgyad cu gya bzhi pa/ 'brug lo hor zla bcu pa'i tshes bco lnga la zhi bar gshegs/Disciplesgsung las 'khrungs pa'i
bu chen yang / /mkhas grub sangs rgyas dpal rin/ 'khrul zhig rje/ shar pa ye shes rgya mtsho/ mkhas mchog rin chul ba/ mkhas grub nor bzang rin chen/ kun mkhyen bsod nams
'phel/ gzhan yang dbus phyogs su phag mo grub pa'i gdung brgyud rnams dang / byams pa gling ba bsod nams rnam par rgyal ba/ 'gos lo tsA ba gzhon nu dpal/ kun mkhyen rdo
rje gdan pa/ 'dul 'dzin shar 'byung blo gros sogs mtha' yas so/ /rjes su sku mya ngan las 'das nas phyi rten ri phug tu sku 'bum ngo mtshar ba dang / nang rten dpal dus
kyi 'khor lo'i snang brnyan gsar sku khyad du 'phags pa sogs sne'u gdong nas gong ma chen pos zhal lta mdzad de bzhengs so/ ///gnyis pa sku zhabs bkra shis g.yas 'khyil
rgyal mtshan 'dzin/ /zhes snye mo zhang chos rje rin chen bkra shis rgyal mtshan dpal bzang snye mo dus zhabs pa shAkya dbang phyug gis mdzad pa'i rnam thar yod 'dug kyang
de ma rnyed/bo ni/ lce'i gdung las yang sku zhang legs pa don grub dang yum snye mo thon pa'o sras mo'i sku mchod gsum

gyi bar ma la rje 'di nyid ngo mtshar ba'i ltas du ma dang bcas te sku 'khrungs shing / mkhas pa'i dbang po chos rje bsod nams don grub sogs bla ma mang du bsten/ sham bha
la'i rigs ldan zhig gi sprul pa yin par grags/ phyis snye mor phebs nas ru'i gnas na yul gyi ljongs kya sham bha la'i dbyibs 'dra ba/ de na mtsho zhig 'dug pa'ang dung gi
mdog lta bu yod pa'i nang na dpal dus kyi 'khor lo'i dkyil 'khor yongs rdzogs rgyu shel las grub pa 'dra ba 'od zer sna tshogs 'phro ba zhig dngos su 'dug pa gzigs shing
/ der bzhugs nas ru smon 'grub chos sdings zhes bya ba'i dgon pa btab/ bu slob bsam gyis mi khyab pa 'dus/ dus zhabs pa shAkya dbang phyug sogs mkhas grub kyi slob ma yang
mang du 'phel/ rje dge 'dun grubs kying kyang / 'chi bdag 'joms pa'i dbang bka' sogs snga phyir chos mang ba gsan/ khyad par dpal dus kyi 'khor lo'i bshad nyan gyi sgo
nas 'gro don dang 'phrin las rgya che ba rgyun ring byung zhes grags/ 'brug pa padma dkar pos kyang dus 'khor ci rigs pa mkhyen pa byung ba yang 'di nyid las brgyud nas
byung bar gleng/ ru dgon pa na da lta yang 'di nyid kyi phyag len dus 'khor gyi cho ga'i rgyun ma chod tsam yang 'dug go 'jam dbyangs grags rgyal dang snye mo sku zhang chos
rje'i skabs so// | //yang gsol 'debs las/ rin chen chos mkhas phun tshogs bsod nams 'phel/ /yid bzhin nor bu ltar bzang rin po che/ /rnam dpyod dus phyin zla ba dpal
rin te/ /mtshungs med

dam pa gsum la gsol ba 'debs/ /zhes pa'i dang po ni/ rin chen chos mkhas phun tshogs bsod nams 'phel/ /zhes kun mkhyen rin po che bsod nams 'phel ni/ yab sku zhang grags pa
rgyal mtshan gyi nang blon dpon skya chen po'i sras stong dpon dpal ldan mgon zhes bya ba dang / yum dpon mo yon bdag mo brgyan pa gnyis la/ sras lcam sring bzhi 'khrungs
pa'i bar pa la chos rje nyid rab byung drug pa'i lcags mo glang gi lo la sku 'khrungs/ lhums su zhugs pa'i dus yum gyi rmi lam du/ chos dung 'bud pa sogs rmis so/ /dgung
lo bzhi tsam bzhes pa'i dus su/ /rmo mo bas bu chung bsnams te ri phug tu byon nas/ chos rje thams cad mkhyen pa bu ston rin po che/ chos khri thad kar bar phyin gyi chos
gsung gin 'dug pas/ chos thun gcig gsan/ chos grol ba dang bla brang du phebs te/ rmo mo ba la gsol ja gnang / bu chung 'di btsun pa la chu gcig /'di la dge bshes dga'
mo gcig yong bar 'dug gsung ba'i lung bstan mdzad de/ thams cad mkhyen pa mya ngan las 'da' rgyu'i lo nang de rang yin pa 'dra/ dgung lo bdun lon pa'i tshe snar thang na
zhang po bzhugs kyin yod pas/ der byon te klog bslabs pas tshegs med par mkhyen/ gzhan yang sman bla sgrol gsol sogs zhar zhor la mkhyen pas zhang po yang mnyes so/ /dgung
lo bcu gsum pa chu mo glang gi lo la gtsung tshong 'dus su dpal ldan bla ma dam pa bsod nams rgyal mtshan gyis mkhan po dang / las kyi slob dpon

lo tsA ba byang chub rtse mos mdzad nas rab byung bsgrubs/ mtshan rin chen bsod nams 'phel zhes btags so/ /de nas mkhas pa'i dbang po dpal grub sengge'i drung du/ phar phyin
la slob gnyer mdzad nas zhwa lur grwa skor gnang bas/ chos rje mkhan chen pa sogs nas gnang sbyin bzang po dang bcas rgyal khams kyi bla ma byed pa gcig yong 'dug gsung
ba'i zhal lta yang byung / tshad ma la slob gnyer mdzad nas de yang tshad ma'i gzhung zin pa dang 'grel ba dang 'grel bshad rnams rtsol med du mkhyen pas riga lung la sogs
pa ma 'grims kyang / rtsod pa byed pa'i tshe thams cad kyis 'gran par ma nus te/ mkhas pa'i grags pas khyab par gyur to/ /dgung lo bco brgyad la sa skyar grwa bskor la
phebasapa'i tshe yang / gzhung 'jog bgro gleng rnams shin tu bzang ba byung pas/ chos rje g.yag phrug pa sangs rgyas dpal la sogs pa gzhung las pa rnams kyis gnang sbyin
dang ston mthong shin tu che ba mdzad/ de nas dbus phyogs su phebs nas/ gsang phu ne'u thog dang / rtses dang rnams su grwa skor mdzad pas/ de phyogs kyi makas pa sus kyang
'gran par ma nus shing bkur sti chen pos mchod pa'i gnas su gyur/ slar zhwa lur phebs nas dgung lo nyi shu pa lcags pho spre'u lo la mkhan po thams cad mkhyen pa thugs
sras lo tsA ba rin chen rnam rgyal dang / las kyi slob dpon lo tsA ba byang chub lce mo/ gsang ste ston pa'i slob dpon dpal grub sengge/ dad pa'i dge 'dun slob dpon don
grub rgyal mgon ba dang /

mkhan chen dharma shrI pa la sogs te mdor na mkhan slob sum cu'i dbus su bsnyen par rdzogs pa dge slong gi dngos po bsgrubs so/ /de nas bzung ste/ phyi dro'i kha zas dang chab
kha la 'khyer ma myong gsung skad/ mkhan chen thugs sras lo tsA ba'i drung du/ chos rje thams cad mkhyen pa'i bka' 'bum/ brgyad stong pa/ 'dul ba rgya cher 'grel/ 'od
ldan sogs dang / bde mchog skor dang / gshed skor yongs rdzogs/ spros med kyi 'khrid/ gzungs grwa lnga/ 'chi med rnga sgra rnams gsan/ mkhan chen 'jam pa'i dbyangs grags
pa rgyal mtshan la/ rdo rje phreng ba'i skor dang / yo ga'i skor rnams gsan zhing / de nas stag tshang chos 'khor sgang du phebs te/ lo tsA ba skyabs mchog dpal bzang po'i
drung du/ gtso bor dpal gsang ba 'dus pa'i dbang bka'/ bshad bka'/ gzhan yang phar phyin/ tshad ma/ dbu ma 'od ldan/ mngon pa kun las btus rnams kyi bshad pa tshar re
dang / dbu ma rtsa 'jug gnyis/ mdo sde rgyan/ rgyud bla ma rnams kyi bshad tshar dgu gsan par mdzad la/ de dag gi dus su yang tshogs 'khor rgyu chen po bshams/ dkon mchog
gi drung du mchod pa bsam gyis mi khyab pa phul ba'i tshe/ nam mkha' las me tog gi char dang / 'ja' 'od rol mo'i sgra sogs ltas khyad par can du ma byung ba ni dpon slob
gnyis ka'i che bar mngon no/ /de rjes 'og min bde chen du/ gong gsum pa 'jam dbyangs chos kyi dpal ba'i drung du/ dbang dus kyi 'khor lo'i

dbang bka' rnams dang / rgyud kyi bshad pa tshar dgu 'khrid tshar gsum sogs mdor na rgyud dang 'grel ba/ phyag len/ sa risarnams la lo dgu'i bar du g.yel ba med par sbyangs
pa mdzad pas/ dus de nyid du zhwa lu dus 'khor la da mkhas/ da mkhas sam snyam pa'i mngon pa'i nga rgyal dang ldan pa'i mkhas pa rgya mtsho lta bu yod kyang / rje 'di nyid
la sus kyang 'gran par mi nus pa'i mkhas pa'i mchog tu gyur pa yin no/ de nas bzung ste/ dus 'khor gyi rgyul zhal 'don du mdzad pa'i grangs kharang yang tshar sum brgya
dang bcu drug song 'dug gsung skad/ gzhan yang rje gong gsum pa'i drung nas/ phyag rdor 'khor chen/ 'gro bzang / tshe dpag med sogs kyi dbang bka'/ phyag chen lha gcig
skyes sbyor/ ga'u ma/ blo sbyong / skyid sdug lam 'khyer/ sems nyid ngal gso rnams kyi 'khrid dang bcas pa gsan par mdzad la/ byang chub gling pa grub thob tshul khrims snying
por grags pa chos rje thams cad mkhyen pa chen po'i gsang 'dus kyi bu chen de'i drung / gsang ba 'dus pa'i rim lnga dmar khrid gsan nas thugs nyams su bstar bas/ nyams
rtogs khyad par can 'khrungs te/ ting nge 'dzin la yun ring du 'byams pa byung gsung skad/ gzhan yang rgyal dbang thams cad gzigs pa bu ston zhabs kyi thugs sras kun
mkhyen lu' mang po can ye shesadon grub pa'i drung du/ phar phyin gyi bshad pa tshar bcu gcig dang / brgyad stong 'grel chen/ byams chos sde

lnga / nyi khri snang ba la sogs pa'i 'grel ba mang po'i bshad pa dang lung gsan par mdzad cing / de dag ni nyid kyi bka' drin can gyi rtsa ba'i bla ma re yang 'dzin to/ /gzhan
yang 'ba' ra ba'i skyes mchog rgyal mtshan dpal bzang dang / chu mig bdag po bzhi thog pa/ bla ma sku mtshams pa rin chen rgyal mtshan/ rgya gar nas byon pa'i bla ma
paN chen rin po che rnams bsten nas chos mang du gsan zhing don nyams su bzhes so/ chos 'khor bskor ba'i tshul yang / dbus gtsang gi grwa skor 'khor nas/ slob ma rnams la
phar phyin gyi bshad pa/ mdzub khrid sbyor nags kyi rin chen/snyon brtse ba sogs bstan pa'i bya ba rgya cher mdzad/ de nas slob ma'i mchog mkhas pa'i dbang po dge bshes
rin chen skyabs la 'chad nyan gyi khur phog /rje nyid rang ri phug gi gzims khang shar du sku mtshams lo drug mdzad de/ de yang lam zab mo rnams nyams su bzhes pa dang /
thun mtshams su dus 'khor gsang 'dus sogs kyi rgyud dang / rgyud 'grel la gzigs rtog mdzad/ de'i tshe thugs yul du mi bde ba'i dwogs gnas ci shar yang / mnal lam du gong
gsum pa 'jam dbyangs chos kyi dpal ba de nyid byon nas/ sngar gnas pa las bsnyel ba zhig yin na/ dpon slob du 'brel nas bzhugs pa'i dbang gis bka' bkyon gyi rnam pa cung
zad dang bcas gsung zhing / de ltar min pa rnamasargyu mtshan 'phros don dang bcas nas 'di ni 'di'o zhes dogs

gnas thams cad grol bar mdzad pas blo la zin pa byung gsung te/ dpon slob gnyisaka sku che ba'i yon tan bsam gyis mi khyab pa'o/ /sku mtshams grol nas 'bras yul du chos rje
lung mang ba mjal zhing phar phyin gyi chos tshar gcig gsan/ de grol nas snye mor phebs te/ mo ra rdzong du bzhugs/ de dus g.yos byung bas rje nyid kyi gzims khang gi skya
logs dang gzims mal gyi skor ma gtogs pa gzhan thams cad 'gyel bas kun ngo mtshar bar gyur to/ de nas dpyid chos la zing mor chos bar mdzad/ dgon pa bas sbyin bdag byas
nas chos gsungs/ gzhis ka nas nang so nam mkha' rgyal pos gdan drangs/ dpon skya che 'bring chung gsum gyis dbang zhus/ dbang bskur mdzad pas phyogs de'i nad rims yod pa
rnams chad/ khyad par rgyal po'i gnod 'tshe byung ba las srung skud re tsam dang byin rlabs thob pa tsam gyis grol/ de phyin dpon slob rnams shin tu dad par gyur nas 'bul
ba rgya chen po phul/ lhag tu rmu la shangs 'bar gyi dgon pa 'bul nas 'di phyogs su 'gro ba'i don la dgongs te cis kyang bzhugs dgos zhes gsol ba btab pas/ ngas shangs
dkar gyi bla ma yang ma byas/ dgon pa'i bla ma byas na chos 'phel po mi yong zhing blo 'ching ba las med gsungs nas zhal gyis ma bzhes so/ /de nas ri phug tu phebs te slob
dpon thogs med pa sogs bu slob mang rab la/ dus 'khor gyi rgyud dang rgyud 'grel sogs chos 'khor mang du bskor/ dbying chos la snye mor phebs/ dpon

slob bdun cu tsam gyi zhabs tog dgon pa dkar po nas mdzad/ de'i phyi lo'i dus su yang dgon pa bas gdan 'dren zhus te dpon slob drug cu tsam gyi zhabs tog sbyar nas chos zhus
so/ /de nas zhwa lur phebs/ dga' lung brang khang du bla ma rin bral ba sogs la bu ston bka' 'bum gyi lung dang / ri phug tu bla ma legs rin pa sogs la sbyor drug gi 'khrid
sogs chos 'khor mang du bskor/ phyogs nas mjal mkhan mang bas thugs sun nas dpyid chos la bsam gtan sgang du lo gsum phebs/ de nas bu slob rnams kyis shing chu phul
te dben rtsa dgon pa btab nas bzhugs so/ /dus der bsam grub rtser nang so sangs rgyas skyabs bsnyungs nas grol la khad byung bas rje nyid gdan drangs te dbang zhus pas bsnyung
gzhi las grol nas shin tu dad par gyur to/ /ston chos kyi dus gong ma chen pos bka' shog gnang nas/ bka' bcu pa chos grags dpon slob skor la/ dus 'khor gyi rgyud bshad
gsung / gzhan yang stag lung chos sgo ba mkhan po sangs rgyas rgyal mtshan sogs la bu ston yab sras kyi bka' 'bum rdzogs pa'i lung gnang zhing / phyi lo nor bu khyung
rtse bas gdan drangs te/ bdag po bkra shis 'phags pa yab yum sras dang bcas pa la/ gshed dmar/ 'khor chen/ grwa lnga/ 'chi med rnga sgra rnams kyi dbang dang / rnam sras
kyi rjes gnang mdzad/ srod tho rangs la dus 'khor gyi rgyud la zhal 'don mdzad pas/ bdag po yab yum

shin tu mos pa byung ngo / /bla ma shes rab dpal bzang la gsang 'dus kyi rgyud dang rgyud 'grel gyi bshad pa/ bde mchog mkha' 'gro rgya mtsho'i bshad pa/ nag po ba'i bshad
pa/ bde gshegs snying po'i mdzes rgyan gyi bshad pa rnams gzhung de nas 'bras yul du chos rgyal chen po nor bzang ba sku mched la phyag rdor 'byung 'dul/ 'chi med rnga sgra/
grwa lnga rnams kyi dbang bka' brgya tshar/ phag mo dmar mo'i byin rlabs/ 'chi blu rnams mdzad cing / der sgrub mchod mdzad pa'i tshe/ dgun grang sga' la yang bum pa'i
kha rgyan dang mnyam pa'i ljang bu skyes/ dung chos nang du'ang ljang bu mtho gang tsam skyes pas thams cad ya mtshan du 'dzin to/ /chos rgyal chen pos gser dngul ja gos
dar gyis mtshon pa'i 'bul ba rgya chen po phul/ mchod yon thugs yid gcig 'dres su gagyur/ /yar lam lhun grub rtser gshed dmar dang grwa lnga'i dbang / rnam sras kyi rjes
gnang mdzad/ smon grub khyung rtser dpon dpal 'byor bzang po yum sras bcas par gshed dmar/ 'chi med rnga sgra/ rnam 'joms dkar po/ 'byung 'dul/ grub rgyal lugs kyi tshe
dbang / tshe khrid sogs gnang / de nas nor bu khyung rtser phebs nas/ bdag po yab yum la dbang bka' mang du gnang nas gong gsum bde chen tu phebs/ der bzhugs pa'i bla ma
grwa bu slob rnams la sbyor drug /gsang 'dus rim lnga/ phyag chen lhan cig skyes sbyor/ ga'u ma sogs kyi khrid rgyas par gnang / khrid pa rnams kyi tshogs 'khor dang 'bul
ba dpag tu med pa phul/

phyogs nas 'dus pa'i sbyin bdag pho mo yang smin grol la bkod nas slar zhwa lu phu'i sgrub gnas dben tsar phyag phebs so/ /de nas stag tshang lo tsA ba shes rab rin chen dpon
slob rnams la dus 'khor zhes bya ba'i bstod pa brtsams so/ /de ltar bstan 'gro'i don rgya cher mdzad nas/ dgung lo don brgyad bzhes pa'i tshe/ dben tsar mnal lam du bud
med sngon mo gcig byung ste/ snam bu dkar po yug gcig nar te brkyangs nas 'di la byon zer ba dang / nga snam bu de'i steng la 'gro yin 'dug pa cig rmis/ da lo nga 'chi
ba 'dug ste 'gyod pa med/ chung chung nas btsun pa byas/ bslab sdom bsrungs/ 'chad nyan dge sbyor yang na so 'di ru song song byas/ mi tshe yang ring po byung / tshe 'byams
pa la dgos pa med/ khyed tshos ja gral sgor re ba gcig la grong zer ba gcig bya yi gsungs pas bu slob thams cad mya ngan gyi khung bur chud do/ /de nas dbo zla ba'i tshes
bcu la pa snam gra'u grong nas gdan 'dren byung bas/ da lan nga gzugs po yang ngan/ 'gro sdod la ngal dub yong gin 'dug pas mi yong gsungs kyang / nan gyis zhu ba phul
nas dpon slob bzhi byon/ der dpon mo bas spos sna dang bcas bsu ba byas/ khong yab yum rnams

la grwa lnga'i dbang / grub rgyal ma'i tshe bka' dang / rnam sras kyi gtor sgrub sogs mdzad nas slar dben tsar phebs/ chibs gshol ma khad nye gnas rgya mtsho bas phyag phul
bas/ nga rgas pas rta la zhon kyang ngal po 'dug gsung / sku mnyal mdzad/ ja sbyor gcig bkol/ de bar gyi zhal ta la rgya mtsho rang nged la gra'u grong nga'i dponamos spos
sna byas byung / de dang kha sing ston kha'i rmi ma gnyis rtags mthun pa gda' bas/ kho bo 'gro ba lags so/ /snga sor yin na mi lus blangs/ chos rje thams cad mkhyen pa'i
bka' 'bum la lta rtog byed dgos/ bka' 'bum gdan bzhugs zer skye ba dran pa gcig byed snyam na'ang / dus phyis mi'i skye ba drag shog yin mod kyi/ bsam na drag mi gda'/
de bas dag pa'i zhing du padma'i sbubs su skye ba'i 'dun pa byed do gsungs nas gzims mal du phebs so/ /de nas thar pa'i slob dpon mkhyen rab la rnam sras kyi rjes gnang
dang / slob dpon sang rin pa sogs la grwa lnga'i dbang / phag dkar gyi byinarlabs/ 'jam dkar/ mi g.yo ba dkar po/ dbyangs can dkar mo sogs kyi rjes gnang man ngag 'ga' re
dang bcas pa gnang zhing / bla ma rgyan 'od pa la barNa sha wa ri'i rjes gnang dang rnam 'joms dkar po'i lung mdzad/ zla ba de'i nyi shu bzhi nas sku bsnyung tshul bstan/
lhun grub gling pa'i bla ma gdan sa pa la phyag chen tshe khrid/ skyid sdug lam 'khyer/ tshem bu dmar khrid/ blo sbyong rnams kyi bshad 'khrid sku mnyel bzhin pa'i ngang
nas mdzad/ de nas bu slob

rnams kyis rim gro bsgrubs pas/ da la rim gro byed mi dgos/ khyed rang rnams sbyor ba las med gsung / snye mo dpon drung yab sras phebs pas/ chos rje yang dgyes gsung gleng
mang du mdzad/ nga'i dpe cha rnams la sku tshags gyis gsung / sku tshags byed dus dus 'khor rgyud kyi lta 'phro de la tshig ris ci 'dug gsung / dag pa yang dag dag pa'i
chu las ri bor 'dzin pa ltar dkar phyag gi mtshan ma 'od dpag med ces bya ba sogs 'dug lags zhus pas/ de'i shog bu de ka gzhu la sbyor gsungs nas sbyar/ dpe gzhan rnams zha
lur ye li'i nadskyol/ dus 'khor rgyud dang 'grel ba de sngas 'go ru zhog /rten 'brel gcig 'dug gis gsungs nas bzhag go /de nas sku lus la shed tsam med pas/ thugs rig
dang po byung bas/ thugs dam 'phel bo byung gsung / bsnyung g.yog mthil ma dge bshes chos 'byor yin pas/ chos 'byor khyod phan thogs po rang gcig byung bas/ bsod nams thob/
'phags mdzod laspa min yang pha ma dang / /nad pa dang ni chos smra dang / /srid mtha'i byang chub sems dpa' la/ /yon ni gzhal du med par gsung / /zhes sogs kyis lung
drangs nas/ nga nang pa ni yin chos smra ba'i gang zag ni yin no/ /skyes mtha'i byang chub sems dpa' yang min pa'i tig pa yang med gsung ngo / /de nas zhag gsum song ba'i
snga dro bzhugs gdan la/ snam gdan chen po cig yod pas/ de'i phyogs bzhi nas

bteg nas nyi ma la gdan drangs/ dro bar dus su slebs pa dang ja skol gsung / slob dpon gnyis thugs brel bas/ cung zad gcig 'gor bas ja mgyogs po thong / nga la yang dkar yol
thongs gsungs/ ja bzhes pa'i tshul mdzad/ khyed rnams kyis gsol 'debs shig gyis shig gsungs/ thugs dam la spyan hrig gi bzhugs 'dug /gsol 'debs tshar ba dang mnyam du/
sa pho rta'i lo nag pa zla ba'i nyi gza' mig dmar dang skar ma khrum smad yin/shu drug /rje btsun de nyid kyi dgung lo bdun cu don brgyad bzhes pa'i tshe dben tsar sku gshegs
so/ /de'i tshe 'ja' 'od rol mo'i sgra sogs kun gyi mthun snang du grub pa byung zhing / sku gdung gshed dmar gyi steng nas zhugs kyis sbyangs pas ring bsrel dang lha
sku sogs bsam gyis mi khyab pa byung nas phyi rten rnam rgyal mchod rten ri phug tu bzhengs so// 'di nyid kyi gsung 'bum snye mo ru mtshams dgon pa dkar po bya bar bzhengs
tshul gyi dkar chag gcig 'dug pa 'di ltar/ kabar rnam 'joms dkar po'i dkyil chog la 20 barNa sha wa ri'i rjes gnang khrus chog dang bcas pa la 10 dus 'khor gyi zin bris
la 18 thugs rje chen po'i dmar 'khrid dang gsol 'debs la 18 rta mgrin nag po'i sgrub thabs dang rjes gnang la 5 donazhags kyi de nyid bcu drug la 6 mngon brjod kyi rnam
bshad sde bdun gsal ba'i sgron me la 110 mdzod kyi sbyor TIka mkhas pa'i yid 'phrog la 137 mngon brjod kyi tshig le'ur byas

pa la 36 mdzod kyi dka' 'grel mkhas pa'i yid 'phrog la 175 kun bsgril bas shog grangs lnga brgya dang bzhi bcu bzhugs so/ /kha bar phar phyin gyi sbyor Tika mkhas pa dga' byed
la 67 don bdun cu'i sa mtshams la 6 sum cu pa'i tshig le'ur byas pa la 3 sum cu pa'i rnam bshad la 14 bskal bzang sangs rgyas stong rtsa'i mtshan 'bum la 8 bzhugs gnas
gsal bo'i me long la 37 mdzod kyi thal phreng gnam lcags 'bar la 73 phyag chen dmigs pa gegs sel dbyangs can ma'i bstod pa byin rlob ma/ rab dkar gangs rtse marnams la
2 phag dkar gyi bstod pa/ rjes gnang / 'jam dkar gyi bstod pa/ dbyangs can ma'i bstod pa blo gros rgyas byed rnams la 6 phar phyin gyi thal 'phreng la 23 phar phyinbyin gyi
thal 'phreng bsdus pa la 11 sbyor bsdus ltag 'then ma la 5 rig pa'i sgo la 14 legs bshad nor bu'i 'phreng ba la 10 thal 'phreng nor bu'i 'phreng ba blogasal gyi mgul rgyan
la 18 bsdus chos nor bu'i 'phreng ba la 10 rdo rje thog la 6 tshad ma rnam par nges pa'i sbyor TIka gzhan phan nor bu'i 'phreng ba'i le'u gnyis pa yon la 83 gzhan don
le'u dang sbyor pa la 130 tshad ma'i thal 'phreng mdor bsdus la 10 kun bsgril bas shog grangs lnga brgya dang sum du so dgu bzhugs so/ /gsung 'bum 'di dag de lta phyogs
'di na bzhugs pa mi snang zhing / phyis dpe rgyun rnyed sla ba'i phyir du dkar chag 'di yang

bdag gi mthong ba las 'dir bris pa'o// gnyis pa ni/ yid bzhin nor bu ltar bzang rin po che/ /zhes mkhas grub smra ba'i nyi ma nor bzang rin chen dpal bzang po ni/ thugs sras
lo tsA ba dang / khyung lhas pa sogs bsten nas mdo sngags mtha' dag la sbyangs/ khyad par kun mkhyen bsod nams dpal grub kyi thugs kyi sras dam par gyur te/ rigs pa'i bstan
bcos tshad ma sde bdun gyi bdag por gyur/ 'chad rtsod rtsom gsum la gzhan dring mi 'jog pa'i rnam dpyod mchog tu yangs shing 'gran zla med pa'i mkhas pa chen por gyur
pa yin te/ bstod pa las/ 'chad pa'i tshe na legs bshad char rgyun 'bebs/ /rtsod pa'i tshe na phal rgol spobs pa 'joms/ /rtsom pas mkhas pa kun gyi yid 'phrog pa'i/ /mkhas
grub nor bzang zhabs la gsol ba 'debs/ /zhes 'byung ba ltar ro/ /gzhan yang dus der smra ba'i sengge rong ston shAkya rgyal mtshan dang / mkhas grub dge legs dpal bzang
po gnyis dpal 'khor sde chen du rtsod pa mdzad ces zer nas rtsod pa dang nga la yang gdan drangs/ mdor na ji skad du/ thog mar shes bya kun la mkhas par sbyangs/ /bar du
mkhas pa'i tshogs su legs par bshad/ /phyis nas 'dris pa'i don la brtson pas bsgom/ /dus gsum rgyal ba yongs kyi bzhed gzhung yin/ /zhes gsungs pa'i don yang bdag nyid
chen po 'di la mnga' bar sems so/ /sngon gsung 'bum gyi rim pa'ang ci rigs pa byung tshod 'dug kyang / rjes 'jug ma rungs pa dag gis bdag

nyid chen po 'di dag gi 'chad rtsod rtsom gsung gyi mdzad pa ba gang che ba rnams khyi rgan gyi rnam bar gaNDi'i sgra bsgrags pa bzhin du rjes med du btang ba'i lag rjes snga
phyi kun tu bzhag nas mi mngon pa'i dbyings la gshegs so//gsum pa ni/ rnam dpyod phul phyin zla ba dpal rin te/ /zhes mkhas pa'i dbang po tsandra shrI ratna ni/grub pa'i
dbang phyug sku zhang nam mkha' mtshan can gyi thugs kyi sras gcig pur grags shing / spyir shes bya rig pa'i gnas mtha' dag la mkhasashing rgyud sde bzhi la dbang 'byor
ba'i rdo tsandra go mi zer ba'ang gsung rtsom gyi mdzad byang mang po la yod de bod skad du btsun pa zla ba zhes pa'orje 'dzin pa kun gyis nang nas mchog tu gyur cing /
de yang ji skad du/ rje nyid kyi zhal nas/ rgyud 'grel man ngag cha shas yongs rdzogs ngos/ /rnam dpyod bzin mdzes mgrin pa'i dbyangs snyan pa'i/ /ri dwags matsan ma rab
tu mdzes bkod nas/ /bstan pa'i ku mud skyong 'di skal ba bzang / /de phyir brtson pa'i bser bu cher g.yos te/ /snyoms las chu 'dzin dra ba kun bsal nas/ /legs bshad bsil
zer du ma rab spros te/ /mi shes mun tshogs deng bar gyis shig kye/ /zhes so/ /khyad par yo ga rnal 'byor rgyud kyi phyag len gyi gnad mtha' dag la shin tu mkhas pas/ ji
skad du/ bris thig gar dbyangs bzhi la tsandra shrI ngas/ /legs par sbyangs te da lta nga min gzhan pa su/ /zhes dang / gsung tshangs pa'i dbyangs ltar snyan 'jebs pa yod
pas/ bdag gis gsung

dbyangs bsgrags pa na/ /'jig rten mes po tshangs pa yang / /dbyangs snyan brjod pa'i snyems bral nas/ /rang gi gnas su yib pa snyam/ /zhes sogs gsungs so/ /gnas gsar dge 'phel
gyi ri ngos su sangs rgyas gling zhes bya ba'i dgon pa btab/ der phyi rten sku 'bum sogs kyang du ma bzhengs/ mkhas mang brgya phrag la chos kyi 'khor lo bskor zhing
gdul bya dpag tu med pa'i don mdzad do// | gsung 'bum gyi rim pa deng skabs ma tshang ba bzhugs pa bdag gis ma mthong yang / kha thor du snang ba la/ rgyud sde spyi rnams/
dus 'khor gyi cho ga'i lhan thabs/ gsang 'dus mi bskyod pa'i zin bris/ gsang 'dus 'jam rdor gyi bstod chen shin tu legs/ 'jigs byed dpa' bo gcig pa'i lhan thabs/ gdong
drug gi gnad 'grol yig gshed dmar lha lnga'i phyag len gyi rim pa/ rdor dbyings kyi lhan thabs/ khams gsum rnam rgyal gyi dka' gnad gsal byed/ bshad rgyud rdo rje rtse mo'i
rig ma bcu drug gi 'grel ba/ chig 'bum gyi 'grel pa/ dka' gnad gsal byed kyi lhan thabs/ dbang chog dpal mchog rigs bsdus kyi dka' gnad gsal byed/ gtsug dgu'i dka' gnad
gsal byed/ mi 'khrugs pa'i dka' gnad gsal byed/ phyag rdor 'gro bzang gi dbang chog grub dbang nam mkha'i mtshan can gyi rnam thar gsol 'debs sogs mang du bzhugs so//rgyud
'dzin mkhas btsun bzang gsum dang ldan pa'i slob ma mang du byung yang /gtso bor gyur pa thugs kyi sras dam pa

shar chen thams cad mkhyen pa ye shes rgya mtsho'o// gsol 'debs las/ so rig sngags 'chang mthu chen shAkya dpal/ /'khrul rtog kun zhig tshul khrims rgyal mtshan bsgreng / /dka'
bzhi rin chen thub bstan rgyal mtshan 'dzin/ /mtshungs med dam pa gsum la gsol ba 'debs/ /zhes 'byung bas/dang po rje sngags 'chang rin po che bla chen shAkya dpal ni/
sngon mthu stobs kyi dbang phyug rwa lo tsA ba rdo rje grags dang / 'phags pa'i yul gyi slob dpon mi thub zla ba dang / sa skya'i rje btsun bsod nams rtse mo rnams su
skye ba bzhes shing / de rjes shambha la'i rgyal phran tsandra sang ga ta zhes bya ba'i khyim du tshun mi'i sras su 'khrungs te/ rigs ldan rgyal ba sa skyong chos ston pa'i
'dun sar/ dus 'khor gyi rgyud dang rgyud 'grel rnams gsan nas sku na phra mo la gshegs pa'i tshul bstan/ de nas bod kyi sa cha g.yor por/ snye mdo kun mkhyen kun dga'
don grub tu 'khrungs nas 'gro ba'i don mdzad cing / de nyid kyi skye ba ni sngags 'chang rin po che 'di nyid yin no/ /'di'i yab ni sngags rnying ma'i gdung rgyud so zur snubs
gsum sngags pa'i rgyal por grags pa'i nang nas so zhes bya ba'i rigs rus dri ma med par 'khrungs shing / mthu dang rdzu 'phrul la mnga' brnyes pa so ston chos skyong
dpal dang / yum sngags mo btsun ma dpal gnyis kyi sras su/ snye mo ru matsams kyi dben gnas dbal 'ug tshang zhes bya bar shing mo lug gi lo/ /dpyid

zla ra ba'i nyer lnga'i tho rangs sku bltams/ shing lug 'di chos rje thams cad mkhyen pa dgung lo drug cu ra drug dang / g.yung ston rdo rje dpal gyi dgung lo bdun du con gnyis
kyi thog yin no/ /lhums su zhugs dus yum gyi rmi lam du lto bar phyag na rdo rje'i dkyil 'khor yongs rdzogs grub pa cig rmis/ yab la bshad pas/ mtshan ril por gnyid
log na rmi lam sna tshogs 'char yong ba de ma shes sam gsung / yang nub gcig lta bo nas nyi ma 'od zer rab tu 'bar ba gcig shar ba rmis nas/ yab la bshad pas/ 'dre ru rnam
rtog langs na mthong tshad 'dre ru 'gyur/ rtog pa ma rags gsung / yang nub gcig sa gzhi thams cad skye bos gang nas rang la phyag dang mchod pa snatshogs 'bul ba rmis nas
yab la zhus pas/ rang re gnyis la rang de tsamagyi re go med/ 'on kyang bla mas lung bstan yod pas/ lus kyi sems can de la nor nyan gcig yod pa gda' gsung ngo / lung bstan
tshul ni/ yab kyi sngar gru shes rab sengge'i drung du rab byung nod du phebs pas/ gru'i zhal nas rab tu 'byung ba 'di bstan pa'i gzhi rtsa yin pas khyad par du 'phags
mod kyi/ khyod la ma 'ongs par byang chub sems dpa' chen po zhig gzhan don la khyod kyi bur 'khrungs pa 'dug pas yul du log nas khyim thabs gyis shig ces gsungs so/ /sku
'khrungs nas byis pa smra shes tsam gyi dus na/ rtsed mo mi mdzad par/ sgom zhig byed gsungs nas/ mnyam gzhag mdzad cing spyan

gzim me'i bzhugs/ skabs shig phyir byon nas/ lu ma 'khyil ba sbal cong gis khengs pa gcig gi gdong na bzhugs te/ skyabs 'gro gcig mdzad kyin 'dug pa la/ yab kyis o lo ci byed
yod dris pas/ sems can shin tu mang po la chos bshad kyin yod gsungs skad/ snying rje shin tu che bas/ matsan yang byang sems chen po zhes btags so/ /yab de thugasal cung
zad mi 'tshams pa byung na/ pha rol po de'i zhing sar ser ba sgos 'bebs kyi mthu rang mdzad pa zhig yod kyang dam pa'i 'di'i mdzad spyod gzigs pa nas de 'dra mi mdzad
pa zhig byung gda'/ de nas nyid kyi sku zhang grags pas/ g.yung ston rdo rje dpal spyan drangs nas phug pa chen mor rdo rje gzhon nu'i khrom dbang gcig mdzad pa der phebs
pa'i gzigs snang la/ dkyil 'khor gyi dbus na lcags phur khru gang pa gcig yod pa yi dam gyi lha dngos su gzigs shing / de'i gnas gsum nas 'od zer dkar dmar mthing gsum
byung nas rang gi gnas gsum du thim pas zad med kyi ting nge 'dzin la yun ring po 'byams pa byung / des da nas shes bya thams cad la gzhan dring mi 'jog pa'i thugs rab skyes/
snye mdo kun mkhyen chen po de g.yung ston pa'i bla mar 'dug pa/ de dus khong pas ngo mkhyen pas/ dbang mdzad 'phro la nga'i bla ma 'dir phebs 'dug skyabs su mchi/ gson
gshin 'phrad pa'i dus kyang byung gsungs te dgyes nas dga' ba drug gi mgur gsungs so/ /de nas gsung rab rnams kyi

lung med na/ ma 'ongs pa'i dus bla ma 'dis gzhan rjes su 'dzin pa na/ bka' ma dag par 'gro bas/ nged kyis 'bul dgos gsungs te/ lo de'i 'phro zla ba brgyad tsam bzhugs nas/
gsang sngags rnying ma'i rgyud dbang bka'/ man ngag dang bcas pa khong rang la mnga' ba thams cad bum pa gang byor gnang / chab klog bod yig lanytsa/ wartu/ dha ri ka/ na
gur sogs kyi yi ge/ ri mo/ gzan yang rin chen sna bdun/ dug bcos pa'i man ngag/ gso ba rig pa'i skor rnams kyang g.yung ston nyid kyis rdzogs par phul lo/ /skabs su zhal
kyal la/ gzhan ma rnams bla mas slob ma rjes su 'din pa yin na'ang / nges ssalob mas bla ma rjes su 'dzin pa 'di rang mtshar che ang gsung / de rjes yum dang bcas zhwa lur
rim gro chen mo la phebs te/ ri phug tu byin rlabs zhu bar byon nas/ chos rje thams cad mkhyen pa bu ston rin po che/ chos khri thang kar theg pa chen po'i sems bskyed
chen mo gsung gin 'dug pa de rdzogs par gsan/ chos grol ba dang / chos rje bla brang du phebs nas nye gnas la da ci slob dpon rin chen dpal grub gyi rcer 'dug pa'i bu chung
zhwa mar po gyon pa gcig 'dug de ga na yod tshol la bos shog gsung / yo ga ba dbang rnon yod du byung ste/ chos rje'i sku mdun du khrid nas slebs dus/ thugs dam sAtstsha
'debs kyin 'dug nas/ jo sras ba'i zhal ras la cer gyis gzigs/ bzhengs khar phyag mkhar de nas 'di la zungs gsungs te/ bu tshu 'di la g.yog rgyu'i gos shig longs shog
gi bka' gnang bas/ btsar sham

ser po kyugs kyugs gong pa med pa'i 'tshem 'phro gcig khyer byung pas de gnang / nyid cag 'um bu'i gdan sa 'dir mi khugs pa gda' yi/ 'on kyang nyid cag sems can chen po gcig
yin gda' bas/ sde 'di thal khung du song skyor mdzod cig gzung / dus phyis rje rin po che'i zhal nas/ nged zhwa lu par lhag par zhen che zhing zhabs tog gang 'grub byed
pa 'di/ mkhyen rab dbang phyug bu ston chen po'i bka' yin/ gdan sa de yong rgyur 'dug na'ang / gos de la gong pa med pa'i lan 'dug gsung ngo / /de nas zhwa lu'i lha khang
rnams su byon te/ ri mo sogs lha ngos bzungs bas/ kun ngo mtshar ba gyur ring/ nyid kyi zhang po 'jam dbyangs ba zer ba'i chos sde'i slob dpon gcig yod pa des/ yum sras
gnyis mar 'byon khar/ bu chung 'di'i mgo 'don nged kyis byed/ cis kyang 'dir skyol gsung ba'i zhal ta nan can gnang zhing / yul du phebs dus yab mkhris pa 'pho lhung gi
bsnyung gzhi yin zer bsnyel nas zhag brgyad tsam song 'dug de'i bsnyung g.yog zhus te bzhugs pa la/ tho rangs shig mnal bsad nas yab kyi sku mdun du shog gsungs te byon pas/
gzims mal gyi rgyab na ke tshang cig yod pi nang na/ sdig sbal kha sbyor gyi thun dong du ki la ya 'bru bcu gnyis pa'i rdo thun/ rem nyi'i kha bzhi'i bsad thun/ gza'
dpal bo brgyad skul gyi ser thun/ thog mda' dang bcas pa bcug pa gcig dang / be bum rtsi gras sngon po byas pa gcig bton nas/ sras kyi phyag tu

gtad / khyod nyon cig mi ngas mi lo lnga bcu nga gcig bar du pha jo sras sngags pa'i rkang ma drangs/ 'dre thog tu lham dbub/ nor thog tu chos ma btsongs/ rang thog tu dgra
ma shor ba zhig byas yod pas de tsam yang yin pa 'dug go/ da khyod la pha phogs su gtad pa 'di chung bsam pa ma byed ma shi bar nor bsags nas sbyin rgyu med de/ thun dong
nag po 'di'i nus mthu dang byin rlabs chos sde chen po gcig las lhag gam mno/ /sngags thun 'di'i yangs 'bru re res kyang dga' bgesag kyi mgo ardza ka'i dog pa bzhin 'gas
par byed/ drag po'i las la thogs med la 'di rnams kyis gnod byed 'byung po thams cad rlag par byed pas yun dum 'jug cig/ be bum 'di dgra'i 'dul sa/ gnyen gyi skyong thabs/
zas nor gyi dkor mdzod dang 'dra na khyod mi dbul phyug par mdog gi/ dbon chen shAkya bzang po'i bu tsha rabs la'ang rdzong chung re dang dmag 'ga' re las mi gda' ba
khyod rang gi go mchi/ da nga'i mdun ma de legs par tshar na/ bu khyod thob cig /sngags pa 'chi na 'di 'dra gcig byed gsungs nas/ steng rlung lan gsum rngugs rting 'pho ba
gcig mdzad/ spyi bo nas 'od dkar bo phug ron gyi sgong tsam zhig thon te byang phyogs su thal gyi song de/ da ltar yab 'das nas ser ba bsrung dgos gyi yul chung 'ga' re
yod pa rnams su yum gyis ser bsrung mdzad do/ sdigs mdzub kyis ser ba bar snang nas 'ded cing / rdzas rus sbal yod pa dag las me 'bar ba gzigs nas yum la rdzas

sngags yod na bdag la gnang pa zhu gsungs pas/ bu la cis kyang ster/ nga la yang pha jos gnang ba yin/ sngags la yi dam gyi snying po zer ba gcig bzla dgos/ rdzas la phreng
ba zer ba gcig 'brong ko ltar mnye dgos kyin gda'/ de las zab pa med gsung / de thugs la bcang nas spyod lam ci mdzad kyang / zhal nas bzlas brjod shub bur gnang ba rgyun
mi chad pa gcig byung ngo / de rjes lo gsum tsam yong ba dang zhwa lu las zhang po 'jam dbyangs pas gdan 'dren byung nas sras kyis yar phebs/ mkhan chen thams cad mkhyen
gzigs thugs sras lo tstsha ba rin chen rnam rgyal gyi drung du rab byung mdzad/ mtshan rin chen shAkya dpal zhes gsol/ thog mar mtshan nyid la slob gnyer gnang bar bzhed
nas/ mngon rtogs rgyan gyi rtse 'grel/ kun mkhyen bu'i TIkka dang bcas pa la thugs sbyong mdzad skabs/ gdan sa chen po zhwa lu ri phug tu sbyin bdag gcig gis tshar 'gyed
bcas shig btang / der byon pa'i snar thang ba'i grwa skor ba dka' bzhi mkhas pa gcig gis/ slob dpon 'jam dbyangs pa la mngon rtogs rgyan nas/ 'di la bsal bya ci yang med/
/bzhag par bya ba cung zad med/ /yang dag nyid la yang dag blta/ /yang dag mthong na rnam par grol/ /zhes sogs kyi gzhung dris/ sgro gleng mdzad/ tshig brtsegs thor thor
byung dus dge bshes rnams kyang gshags 'gyed la zhal ma 'cham par 'dug/ rje rin po che'i dgongs pa la/ mtshan nyid 'di yang

chos spong gi las gsog nyan che ba gda'/ da de bas zam mo rdo rje theg pa la slob dgos pa 'dra dgongs nas rdo rje 'byung bar kun mkhyen bu'i TIkka dang / gsung 'dus/ dus 'khor
bsdus rgyud/ da rnams kyi dka' 'grel bshadang pa bcas pa la sbyangs pa mdzad pas mkhas pa chen po'ang gyur nas bshad nyan mdzad do/ /de nas sngon gyi smon lam dang las
kyi 'brel bas/ rgyal dbang thams cad gzigs pa rin chen grub kyi rgyal tshab/ skad gnyis smra ba'i dbang po lo tstsha ba rin chen rnal rgyal gyi zhabs 'bring du bzhugs te/
chiDa phyi ma dge slong gi sdom pa yang mkhan chen lo tstsha ba de nyid la nod cing / lo chen de'i zhal nas/ gsang sngags pa la thog mar rdo rje slob dpon gyi rgyu bsnyen
pa gcig 'them dgos te/ rab dngos rtags/ 'bring rmi nyams kyi mtshan ma/ tha ma yang grangs bsnyin gcig mi 'gro ba'i thabs med pas sgrub pa gyis gsungs nas ri phug gi
gzims khang shar du sku mtshams la bzhugs/ phyag rdor gyi bsnyen mdzad pas zhag bcu gnyis nas gegs chen po byung ste/ 'byung po'i gzugs mi sdug pa sna tshogs dang / khyad
par mi nag po/ lus bar snang du bskyod pa/ kha nas me 'bar ba shin tu 'jigs su rung ba zhig gis bsdigs pa sogs cho 'phrul mang po zhig sbrel ma bzhir byung yang bskyed rim
la g.yel ba ma byung par bzhugs yod pa la/ de dang nye logs na slob dpon zhum bu 'jam dpal zer ba'i sku mtshams pa/ sbyor drug bsgoms pa'i gsal snang dang mngon shes mnga'
ba zhig yod pa de

mtshams har 'don mdzad/ bla brang shar ma'i sgo brdungs byung / der rje rin po ches ci yin gzigs pas sgo phye gsung / ngag bcad kyis brda mdzad nas mi dbye gsungs pas/ khyod
la phan pa byu rgyu yod/ cis kyang sgo phye zhig zer nas 'gas sgo gcig yod pa dbye dgos byung ste nang du phebs/ khong pa rta mgrin gyi grub thob tu byed pas/ spyi bor
rta mgo'i phyag rgya bcings/ i haM haM haM zer rta'i skad bton/ rje rin po che'i zhabs la thal lcag gcig brgyab/ steng shod thams cad du yar rgyug mar rgyu mdzad/ de nas
khyod la kha sang nas cho 'phrul de 'dra byung yang bar chad kyis ma tshugs pa ngo mtshar che/ da sgrub pa byed lugs 'di bzhin gyis gsung ba'i bslab byu mang du mdzad nas
phyir phebs song / de nub nas cho 'phrul zhi zhing / bskyed rim la brtan pa thob pa yin skad/ de nas phyag na rdo rje 'gro bzang gi zhal dngos su gzigs/ bsnyen mtshams grol
ba nas bzungs te/ chos kyi rje thugs sras lo tstsha ba chen po de nyid sku ma gshegs gyi bar la zhag gcig tu yang mi 'bral ba'i gzhis byes thams cad du nye gnas kyi mthil
mdzad/ rgyal ba'i gsung rab phal mo che/ de'i dgongs 'grel du gyur ba'i bstan bcos/ khyad par bu ston thams cad mkhyen pa nas brgyud pa'i mdo sngags kyi chos bka' ma
lus pa bum pa gang byo'i tshul du lo chen de nyid las thob pa'i sangs rgyas kun gyi ngo bor gzigs nas bka' bzhin sgrub pa'i mchod pas dus rtag tu mnyen par mdzad do/gzhan
yang bla ma dam pa bsod nams rgyal

mtshan / rgyal sras thogs med bzang po dpal/ lo chen byang rtse/ mkhan chen 'jam dbyangs grags la sogs la chos mang du gsan/ de rjes lcags kyi phur re zhig sgrub pa mdzad/
de nas sbyem chung du mon pa ke ti'i sgrub pa zhag bdun du mdzad pas/ gza' mon pa nag po'i gzugs su byung ba la/ khyod rang gi lus ston gsungs bas rA hu la dkar po zhi ba'i
nyams can cig byung / 'di min pa'i lus dngos ston gsungs pas/ kha rlang gi dug mi bzod zer/ nga bskyed rim las rgyal ches bas cang mi 'ong gsungs pas/ yug gcig nas khyab
'jug mgo dgu pa/ rtse mo bya rag gi mgo can/ nyi ma'i thad du slebs pa lus dmar po/ mig me dpung 'dra bas gang ba ltar mi bzod pa gcig la/ bskyed rim 'phangs bstod de
bka' bsgos/ dam bzhag mdzad de/ rkang dmar nag khrag gi rgya mtsho'i dbus/ zhes sogs kyi bstod bskul yang der gsungs/ yang gnas de nyid du skyems chung bkor bdag dam la btags
shing / dpal chen po zhal gsum phyag drug pa'i sku gcig yod pa yi dam gyi lha dngos su gzigs nas/ chos sku 'gyur med bde chen longs spyod sku/ zhes sogs kyi bstod pa
yang mdzad/ de rjes yangs su phyag rdor 'byung 'dul gyi bsnyen pa mdzad pas/ dngos su zhal gzigs shing shar phyogs su song la 'gro ba'i don gyis shig ces lung bstan/ gser
'gyur dang / ril bu la sogs pa'i med pa'i grub pa chen po brgyad brnyes/ skabs shig gnas gsar lung du bzhugs pa'i nub gcig mnal lam du bud med sngo sangs

ma / rta dang zhur la zhon pa gcig byung nas/ bdag la nad pa gcig yod pas phebs dgos zer/ rte de la chibs nas byon pas/ khang bzang shin tu che ba nor gyis phyug pa gcig gi
nang du gdan drangs te/ be phrug dkar po'i do ras che gcig gi steng na/ gha haM gi ber gyon pa'i mi gcig nyal 'dug nas/ 'di na zer/ ga na dris pas/ nyang stod pa snam du
mda' phog byung zer nas rkang ba nar gyis brkyangs byung la gzigs pas/ bol mtshams na yungs kar 'bru gnyis 'dug pa phyag sen gyis bton/ gzhan ci yang mi 'dug gsungs pas/
de kas 'tshal bdog lags zer te/ phyag rdor 'khor chen gyi bzlas lung zhus/ phyag 'tshal ba la gzigs pas/ sang dkar po'i la thod gcig 'dug pa mi 'bud pa'i be'i 'og na sbrul
mjug nyug ger 'dug gang yin nam dgongs pa la bud med das sngor bzhin gdan drangs/ phyir log 'gro khar phyag gcig phul nas/ ming po bubs lhag pa gcig bdog pa/ de'i srog
skyabs ming la klu chen thod dkar zer ba lags/ da phyin chad nged ming sring khyed kyi bka' 'bangs su mchi zhing / mjal rten me tog mtshon pa gcig 'bul zer te/ nas khyor
gang zhal ras la gtor byung bas mnal sad/ de nyin gnas sngon khog ser zho shin tu rgod pas/ mi rnams kyi pra phab ste gang bya dris pas/ jo mor mo babs nas/ 'di'i ser lam
slob dpon shAkya dpal min pa gzhan gyis mi chod/ khyed rang rnams dpya bsdus la khong la phul zer ba bzhin zhus

pas / rje rin po ches ser lam bcad/ de lo khong rnams kyis nas bsdus pa'i phung phul bas/ nas khal nyis brgya lhag tsam byung / rje rin po che'i zhal nas/ lha 'dre'i 'bul ba
'di yang thabs 'dra ba la re ba min pa khong rang gi nor des phan mi thogs pa 'dug gsungs/ de la sogs pa'i snang srid kyi lha 'dre kun gyi mchod gnas su gyur pa yin gda'/
de rjes sku zhang chen po si tu ye shes kun dga' nyid mi phyed pa'i dad pa dang ldan pas/ zha lur zhugs nas thugs dam mdzad dus zhwa lu chos sde'i bshad gsar ba rnams/
gong ma chen por gnang sbyin zhu ba'i cha la/ kham chu dang 'khrug long cher byung bas/ ram sel skyon gyis chos skyong gi mthu rang babs kyis dgra phyogs kyi lte bo rnams
gzer dang khrag skyugs shing shi nas mi rnams na re/ slob dpon shAkya dpal gyis mu stegs pa'i rang 'thag gcig bskor bas/ me lhab lhab 'bar chu thor thor 'byung zhing mi
thams cad gsod kyin 'dug zes rin po che la kha zer ro/ de dus rje nyid kyi slob ma phyogs glang khros te/ thog 'phang dgos bsam pa la zhal shes kyi man ngag med par/ thun
dong kha nas mkhar bstan te bton pas/ thog ma de la gnyis nam mkha' mthong ma khad shor nas gcig gar song cha mi 'dug gcig ri phug gi sku 'bum thang la drug cu ba gtang
ba'i khag dmar ba gcig yod pa la rgyugs nas/ de'i shugs kyis sku 'bum chen mo la rdo'i tog yod pa gas shing chos 'khor kyang thugs cung zad 'khyoms/ de nas la chung de lung
pa'i rgyab na zhing

rmo ba'i glang dmar gcig yod pa la skrog nas de dang mi gcig shi/ thog mdel gnyis thun khrod du song bas bsgribs nas ma shor/ shur sgra chen po byung bas khong rang yang rtsed
nas phyag rdor gyi thang ka har tshon ma byin rlabs can du byed pa gcig yod de mgo bgyon nas bsdad 'dug go/ der rje'i drung du rgyu mtshan zhus pas/ khyod nyams chung
pa la thug /kham mchu de tsam la thog spung bas gar lang / bstan pa'i dgra bo gnyis kyi tshe thar 'dug pa gsung skad/Teachings at sNe gdongde lta bu'i za zing sna tshogs
kyi thugs sun nas bya bral gyi rnam pa mdzad de dbus su phebs/ shar dwags la sgam por thugs dam mdzad bar 'byon dgos dgongs kyang sku tshe snga ma'i las 'brel gyi sne'u
gdong gong ma chen po dbang grags pa rgyal mtshan dang mchod yon du gyur/ dbus phyogs su gzhan don 'phrin las shin tu che/khyad par pho brang sne'u gdong du yo ga rnam 'byor
rgyud dang rdo rje 'phreng ba sogs phyi nang gi dkyil 'khor mang po zhal phye/ chos rgyal chen po zhal ngo gdung brgyud/ nang blon/ gdan sa che chung gi bla ma dge ba'i
bshes gnyen rnams dang gzhis kha gong 'og gi mi dbon sogs mdor na bsam gyis mi khyab pa'i gdul bya smin grol la bkod/Renovations at bSam yasdpal bsam yas mi 'gyur lhun
gyis grub pa'i gtsug lag khang la nyams gso mdzad/ mnal lam du rgyal po shing bya can 'ongs nas phyag byas te dngul bra tshan ba'um gcig la gan dar dkar po kha gang btags
nas phul/ zhig gsos chen po

'di'i cha rkyen gang dgos nges kyis kyang bgyi ba lags zer bas/ de nas sa rdo dang shing sogs dka' tshegs mi dgos bar 'bad med du byung gsung / lha 'dre mi gsum gyis las byas
bar snang ste/ yar klungs chu gling du mi zhig la rgyal gdon zhugs pa de na re/ dbus gtsang gi lha 'dre thams cad bla ma shAkya dpal gyis bsam yas kyi zhig gsos la bskul/
nga yar 'gro dgos byung pas/ bskom thang chad zer ro/ de'ang sger gyi gdung rab las/ grub chen kun dga' snying po dang / mkhas grub sangs rgyas gsang ba sogs/ /yo ga'i
grub chen mgrin gcig tu/ /bdud dpung 'dul ba'i lung bstan thob/ /mthu stobs can gyi spyod pa brnyes/ /bla ma shAkya dpal ba la/ /bcom ldan so sor 'bras ma sogs/ /lha mo
lnga yi srung 'khor dang / /gzhan yang dbang 'khrid mang po gsan/ /zhes bya ba 'dug pas/ grub pa'i slob dpon chen po de dang de dag gis kyang rjes su gnang ba thob nas bstan
'gro'i don mdzad pa zhig yin par mngon no/ /check passage!!!chos rgyal sne'u gdong bas dgon sde chen po mang du phul rung ma bzhes/ grwa'i phu na snye mdo zer ba'i dgon
hrul zhig yong ba bzhes nas der phebs/ nye gnas rgyan bkras kyis sde chen po de tsam phul ba ma bzhes par/ de kyang rul phug ron min pa sdod mkhan tsam med pa 'di 'dras
ci mdzod lags zhus pas/ rje'i zhal nas lam bu rang la che bdog gis gsung / gzims khang gong mar thegs pas/ po ti mang po 'thor zhing chud bzod pa gzigs te/ nga'i dpe cha

ma dpe btsal du dkon pa tshod 'di 'dra bar gyur pa ches 'phangs ang gsung skad/ de na 'dug pa'i slob dpon bsod nams rgyal mtshan bya bar/ kho rang gi spo pa rgan po zhig yod
pa sngang 'da' dus kha chems su 'dir dgon pa gud pa'i tshe na nged kyi bla ma kun mkhyen kun dga' don grub de nges par 'byon pa yod/ khyod rang dang mjal na 'di phul/ ma
'jal na bu tsha rabs la kha chems zhog zer nas bum pa gcig gtad 'dug pa/ de khyer nas rje nyid la phul pas/ dge bshes dge 'dun rgyal mtshan la mi go chod byung 'dug khyod
kyis nga ngo shes sam gsungs pas/ khong pa yang sbo po ba'i ming byung bas sngar las kyang ches dad par gyur/ dgon par nyams gso mdzad nas der gdul bya bskyangs/ phyag
rdzas gang byung rnams zhwa lu chos sder dus mchod chen po snga rting 'grangs pas lo bcu gsum gyi bar du bzungs/ bka' las/ nga la 'di tsam gyi tshe ring po yong ba med kyang
/ chos rje yab sras kyi dus mchod bzungs pa 'dis tshe bsrings 'dug gsung / gzhan yang dbus gtsang gi dgon sde mang por bsnyen bkur dang 'bul ba rgya cher mdzad/ de ltar
dngos kyi 'dul bya re zhig rdzogs nasdgung lo bdun cu don brgyad bzhes pa chu pho byi pa'i lo la snye thang du sde srid sgar chen phebs dus su dpon g.yog gis zhus ngor
byon/check passage!!!bzhed don thams cad grub pa dang snye mdor phebs nas/ gzims khang gi gdung rtsa nag por song la gzigs nas/ da nga yang 'gro ran gda'/ rje phag mo gru
pa yang gdan

sar lo bcu gsum las ma bzhugs/ nged kyis 'dir lo bco brgyad tsam song 'dug gsungs/ yar lung la sang thegs rgyu'i de ring / snye mdo ba rnams la shog gyis/ ban rgan dang da
e 'phrad mi shes pas phyi phyag gi chos shig ster ba yin gsungs nas/ de nyid las rgyu 'bras zhib rgyas 'dra dar/ gcod dbang nam mkha' sgo 'byed cig gnang /de nas pho brang
rgyal bzang smon mkhar du phebs/ gong ma chen po'i drung du bka' dbang 'ga' re 'bul ba tshe/ nam mkha' thams cad 'ja' tshon gyi dra bas khebs pa byung nas/ rje nyid kyi
zhal nas/ chos rje bu ston yab sras nam mkhar nged kyi bsu ba la phebs 'dug mchod pa rgya chen po gshoms gsungs/ de la sogs te dag pa'i snang ba dpag tu med pa gzigs shing
/ snyun tshul bzhad gad dang bsres pa gcig mdzad de/ lo de'i smin drug can gyi zla ba'i nyer lnga'i nub mo/ 'ja' 'od rol mo'i sgra dang / me tog gi char 'bebs bzhin pas
sku 'da' tshul bstan/ sku gdung ril bor bzhugs pas 'gro ba mtha' yas pa'i re ba bskong ba'i yid bzhin gyi nor bu lta bu'o/Major Disciples/slob ma'i gtso bo sde srid phag
mo grub pa'i gdung rgyud rnams dang / drung rin po che byang chub rdo rje/ chos rje bzang po dpal/ lha btsun bsod nams rin chen/ shar dwags po ba thams cad mkhyen pa'i
bshes gnyen sogs mang du byon cing / gso ba rin pa'i bstan bcos rin chen sna bdun dang / rgyud sde mang po'i sgrub dkyil sogs gsung rtsom gyi rim pa'ang ji snyed cig bzhugs
shing / rgyas bar rnam thar gyi yi

gega ma mo slob dpon hUM ka ras mdzad pa yod pa las shes so//gnyis pa ni/ 'khrul rtog kun zhig tshul khrims rgyal mtshan bsgrengs/ / zhes 'khrul zhig chen pa de ni/ sngon 'phags
pa'i yul du grub chen ku ku ri pa dang / ljongs 'dir dpyal kun mkhyen shes rab dpal bzang po sogs mdor na nam mkhas grub pa rgyud mar sku skyer bzhes pa'i mthar/ 'di
nyid du lhums su bzhugs pa'i tshe yang / yum gyi rmi lam du thar pa nas yong zer ba'i rnal 'byor pa he ru ka'i chas spras nas gar mdzad pa zhig gnas g.yar ba'i tshul du
byung zhing / de yang zhwa lu'i shar gyi dur khrod zung gsum ri'i phu na chos lung zhes bya ba'i sgrub gnas yod pa der yab rnal 'byor gyi dbang phyug dka' bzhi ba gzhon
nu rgyal mtshan dang / yum sgrub chen ma tshul khrims 'bum gnyis kyi sras su rab byung bdun pa'i sa mo yos kyi lo la 'khrungs/ bltams nas cher ma lon par/ hrI ShDI'i sngags
thol byung du sgrog pa dang chos 'chad pa'i tshul mdzad pa zhig byung / res dga' nga thar pa nas 'ong / nga rang la dngul gyi rdo rje sems dpa' 'ang yod ces tshig lab
mdzad/ skabs shig yum gyi rgyab tu 'khyer te/ rdo rje gdan du phebs pas/ thar pa mthong ba'i la khar slebs pa dang / a lu lu/ nga rang gis dgon pa mthong byung a ma mgyogs
por byon gsung ba sogs sngon gnas rje dran mang du mdzad/ dgung lo bdun la yum sku gshegs/ yab kyi zhwa lu pa dge slong rin chen skyabs zer ba

gcig la klog slob tu bcug ste/ de nyid chos 'chad mdzad pa'i dge bshes chen po yin pas/ dbang dang lung 'khrid bshad pa sogs chos zhu mkhan byung tshad kyi gral du bcug pas/
de las rdo rje 'phreng ba dang / sbyor dkyil bcu gnyis/ mi tra brgya rtsa sogs dbang chos kyang mang du gsan/ dgung lo bcu la chos rje mkhan chen thams cad mkhyen pa grags
pa rgyal mtshan gyi drung du rab tu byung / mtshan tshul khrims rgyal mtshan zhes gsol/ zhwa lu pa'i dge bshes mkhas mchog rin chen tshul khrims kyi spyan sngar mdo phyogs
la sbyangs shing / dpe 'dzin gyi dbu tshugs pa dang me tog gi char babs/ rgyal po chen po rnam thos sras kyi zhal mngon sum du bstan/ pa rnam dga' ba gdong du phebs
te/ kun mkhyen dga' gdong ba las rnam 'grel sogs gsan/ skabs shig na bza' gcig dang lhung bzed rkun mas khyer bas/ dpal ldan lha mo la zhal bkyal gyi tshul du grwa kyang
chos byed kyi chas ka re tsam bsrung skyob mi byed pa zhes gsungs pas/ de ma thag bu mo gtsang ma gcig la lha mo babs nas rje'i phyag nas khrid de la gnam gshol bo'i grong
pa gcig gi 'ong khang sgo dang nge ba zhig gi nang du slebs/ der gdang la lhung bzed dang na bza' bkal nas gda' ba mod la rkun ma ngos zin nas byung skad/ de'i tshe 'jam
dbyangs chos dpal bzang po'i snyan pa gsan te 'jal bar phebs par brtsams pa na/ grogs dag gis mtshan nyid kyi slob gnyer smar ba'i skabs 'dir sgom chen pa'i bla ma bstan
pa mi rigs zhes gshol

btab kyang ma thebs par zhabs drung du phebs te mjal bas/ bla mas kyang rang re mi la dang skam po ba mjal ba lta bu yin zhes dgyes dgyes ci yang mdzad/ der ne gu dang sbyor
drug sogs snga phyir zab chos shin tu mang ba gsan/ sang zhu rgyu'i chos da do nub rmi lam bzungs te zhus pas kyang / dngos su gnang ba dang zhus dag thub pa 'ong gin 'dug
gsung / slar ri phug tu phebs te/ sngar gyi mkhan po 'jam dbyangs grags rgyal de nyid dang / las kyi slob dpon mkhas grub nor bzang rin chen sogs dad pa'i dge 'dun bcu
phrag gcig gi dbus su dge slong gi dngos bor bsgrubs/ de nas snar thang lo tsA ba sengge shri las sgra ka lA pa'i bshad pa yongs rdzogs/ tsandra pa'i dka' gnad dang / zhar
byung snyan ngag me long gi rtsom khrid/ sdeb sbyor rin chen 'byung gnas/ ming gi mngon brjod 'chi med mdzod sogs rig gnas la sbyangs pa phul du phyin pa mdzad/ dbus
su phebs nas 'bras spungs pa 'jam dbyangs bkra shis dpal ldan dang / se ra ba gung ru rgyal mtshan bzang po gnyis mkhas zer ba gsan nas thog mar 'bras spungs su phebs/ der
chos 'brel 'ga' re zhus pas thugs tshims rgyu rang ba byung / slar se rar thegs pa'i nyin gtsang nas chas skyel mi dge bshes kun grags bslebs/ 'bras spungs pa'i chos skyong
ma dga' bar chas skyel gyi bong bu 'chi la thug'thug/ rje nyid kyis sku chos kyi bla bas shing bden pa bdar bas ma shi tsam byung / mtshan mo kun

grags kyis rtsa chun gcig sngas su bcug ste nyal bas/ srod la khos ku co drag po gcig bton byung / ci byung gsungs pas/ bdag gi mdun 'dir bud med smug nag dre'u la zhon pa
'jigs su rung ba zhig 'ongs nas/ nga'i dre'u la rtswa ster dgos zer ba la/ rtswa nga rang gi bong bu la dgos/ mi ster byas pas/ mo na re/ khyed dpon slob la bar chad gcig
yong ba 'dug pas/ ngas gcad nas dre'u rmig pa 'di ltar song shad 'ongs pa yin zer/ rtswa chug 'phog tu byung bas skad shor zer skad de bsten srung ma chen mo rdo rje brtan
ma 'di shin tu 'go ba yod snang / gung ru rgyal mtshan bzang po la mdo phyogs kyi gzhung mang po gsan zhing / khyad par dbu ma'i lta ba la bden grub bkag tsamagyi stong
nyid med dgag la mi bzhed par mtha' bral chen po'i lta ba bkral nas chad kyin 'dug pas thugs kyang mos pa byung / rje tsong kha pa'i dngos slob gzhan dang khyed cung 'chad
tshul mi mthun par 'dug pa ci lags zhus pas/ ngas rje thams cad mkhyen pa'i zhabs rdul yun ring du bsten nas gsung gi bdud rtsi myangs pa yin te/ de'i bar la ni dbu ma'i
lta ba 'di kho na gsung gin 'dug dngos slob gzhan dang 'chad tshul mi mthun pa 'dug ci yin ma shes gsung skad/ se rar chos gsan ring la 'bras spungs chos skyong gi cho
'phrul mang bar byung ste nub gcig mnal lam bzung nas rta mgrin zhal gsum phyag drug pa'i sku shin tu che ba gcig tu sprul nas btul bas 'bras spungs chos skyong des kyang
sku de 'dra zhig tu sprul

byung / de nas rje nyid kyis rta mgrin gyi sku zhabs 'og gzhi gser gyi sa gzhi la bsgrad pa dbu gzugs khams su snyeng nge ba gcig tu sprul pas khong gis kyang de bzhin sprul
byung / slar nyid kyi sku chung la rnam pa gsal ba yung 'bru dum bu bcur byas pa'i cha tsam gcig tu sprul te 'bras spungs chos skyong gi snying dkyil du bzhugs nas gzir
bas de ma thag skad ngan drag po shor te phyin chad rje nyid kyi slob brgyud tshun la bar chad mi byed pa'i bro phul ba yin gda'/ lar bskyed rim sgom pa rnams kyis phra
mo'i rnal 'byor la slob pa gal che ba 'dug gsung / yang nub gcig 'od gsal du dbus kyi lha 'dre thams cad kyi lte mnachad bye mas non 'dug nas/ ci byung ba yin dris pas/ khyed
kyi 'khrul 'khor byas pa'i rdul gyi nged tsho 'di 'drar gyur kyin 'dug zer skad/ de nas lha sar jo bo'i drung du smon lam mdzad nas zhwa lur phebs te chos grwa 'di dang
dga' ba gdong gnyis ka'i zur 'chad pa gnang nas rgyu mtshan nyid kyi theg pa'i chos 'khor rgya cher bskor/ /thams cad mkhyen pa grags pa rgyal mtshan gyi drung du bu
lugs kyi dbang bshad man ngag mtha' dag rdzogs par gsan/ gzhan yang snga phyir mkhas grub zla pa dpal rin/ mkhas mchog nor bzung rin chen/ mkhas pa dpal bzang ba rnams kyi
drung du gtso cher bu lugs/ ngor chen kun dga' bzang bo las sa lugs/ byang sems gzhon nu rgyal mchog las bka' gdams lugs/ grub dbang rin chen 'phel

las stod 'brug gi skor/ 'jam dbyangs chos dpal bzang po las shangs chos skor/ lce rdo rje sengge las phyag rdor gtum po sogs kyi skor/ dpal ri ba chos rgyal dpal bzang las
ni gu'i skor dang dpyal lugs phag mo skor gsum sogs/ grub chen mgon po rgyal mtshan las 'bro sgom ras pa nas brgyud pa'i nA ro chos drug dang sems khrid yid bzhin nor bu
sogs/ gnyag ston dar ma bzang po dang / ri ba chos grags gnyis lam gcig gi gcod skor sogs/ bla ma rong po blo bzang la sangs rgyas mnyam sbyor sogs/ bla ma don legs pa la
'od zer dri med dang bde chen ral gcig gi chos skor sogs/ rtogs ldan rnam grol zla ba la rta mgrin gyi skor sogs/ bla ma skal ldan grags pa la seng gdong ma'i skor sogs/
rgya gar gyi dzo ki dngos grub bzang po la gtum mo'i man ngag sogs gsan te snga phyir yongs su 'dril ba'i bla ma sum cur nye ba tshul bzhin du bsnyen par mdzad de mdo rgyud
chos kyi bang mdzod chen por gyur pa yin no/ de ltar thos bsam gyi sgro 'dogs chod/ da ni 'dzam bu'i gling gi gnas chen rnams su phyin la/ tshe dang sgrub pa mnyam pa
zhig bya'o dgongs pa na bla ma rnams kyi re zhig 'chad nyan byas na legs tshul dgongs/ de nas thams cad mkhyen pa grags pa'i mtshan can gdan sa gshol bu'i thugs 'dun gnang
nas/ dbus phebs phyi res kyi dus zhwa lur sang nyin phebs rgya'i do nub rje'i mnal lam du sengge chen po rgyan sna tshogs kyis spras pa gcig gi steng du/ rgyal po

chen po rnam thos sras kyi sku nyi ma'i snying po ltar 'bar zhing 'ong zer 'phro ba gcig gi mdun na rje btsun grags pa'i zhabs 'khor rta ba mang pos bskor ba 'byon pa'i sna
la mi dkar po gcig gis gdugs dkar po nor bu'i tog can rin po che'i rgyan can zhig khyer nas nam mkha' la ye rer 'ong zhing 'dug zhwa lu ba'i dge 'dun rnams kyang bsu ba
la 'byon gyin 'dug pa phyag 'tshal gdong gi thad tsam du slebs dus mi dkar po de na re gdugs 'di sus 'dzin/ sus 'dzin zer ba la/ gzhan 'dzin zer mkhan ni mi 'dug rje nyid
kyi ngas bzung chog ces nam mkha' la 'phur nas gdugs de bzung bas phangs shin tu mtho bar slebs te thugs la/ mdo ngag las shing ta la bdun srid du 'phags te zhes pa'ang
'di 'dra la zer rgyur 'dug snyam pa 'khrungs/ de yang gdan sa 'di yod pa'i ltas su gda' gsung zhing mi dkar po de ni spyan ras gzigs su nges so/ /de dus zhwa lu ba kun gdan
sa su la yong ngam zhes gleng zhing / 'ga' zhig nas paNDi ta sangs rgyas bzang po zer ba'i rgya gar ba zhig pra 'bebs su bcug nas dge bshes chen po rnams kyi mtshan smos
te 'di dang 'di la yong ngam zhes dris pas/ phal cher la lus la skyon chags pas mi yong zer/ 'ga' zhig sems bzang po mi 'dug pas mi yong zer/ 'o na su la yong ba 'dug
dris pas/ ming smos pa 'di dag ma yin pas/ sa ma dhi pA la phA la can gcig la yong zer/ the tshom du gyur nas grwa pa

dbus su yang 'phros gleng byung dus rje nyid kyis bkyal ka'i tshul du gdan sa gzhan su la yong / khyed tsho'i mgo la nga'i lag pa 'jog pa yin mod gsung ste/ de skabs rtsed
mo mdzad par go yang rjes su thugs mkhyen gsungs par 'dug ces gleng / de nas rje nyid kyi dgung lo zhe gnyis pa lcags sprel lo/ /hor zla bcu gnyis pa'i tshes gcig la bra
brang nas gdan sa'i 'os kyi ming 'phel byed pas thams cad bla brang du 'dus shog ces pa'i brda byung bas phebs te/ der ston chen bzang po'i thog thams cad mkhyen pa grags
pa'i zhabs kyi bka' lung mang po stsal ba'i mthar/ rje nyid bzhugs gral gyi mtha' tsam na bzhugs pa spyan 'bru tshugs su gzigs te/ btsun gnas dpon po 'di la thams cad mkhyen
pa yab sras kyi byin rlabs 'jug gzhan phan 'phrin las che ba yong zer ba byung bas tshes drug gi nyin bsko bzhag byed pas 'di la sus 'gal rkyen byas pa de rang gi mgo
la rang gis chu drangs pa yin no gsung ba'i bka' bskyur byung / de 'phral rtab rtobs su bzhengs nas phyag phul te/ gdan sa mi pher ba'i rgyu mtshan gsol rtsis gnang bas/
mkhas grub nor bzang rin chen sogs gral mgor bzhugs pa'i dge bshes thams cad mgrin gcig tu gsung shed chen pos/ khyod kyis ci yang mi shes sdod sdod ces bkag nas ci yang
gsung rgyu ma byung bar zhal spobs lus/ da ni sde chen po 'di 'dra'i khur 'khyer ba mi yong bas gnas mchog dpal gyi rtsa ri tra la bros nas mi la ras pa 'dra

ba zhig bya dgos dgongs te de nub yab kyi sgrub gnas dga' ldan dgon par phebs/ sang tho rangs snga mor thegs rtsis kyis sku khres tshun chad khyer chog yod pa la/ chos skyong
gi cho 'phrul du mtshan mo de la kha ba chen po mi srid pa zhig babs nas tho rangs 'byon ma thub cing / nam langs pa dang kha ba chod mi chod spyil bu'i steng nas gzigs
su phebs pas/ rje rang gi slob dpon mkhas mchog rin chen tshul khrims zhu ba'i bgres po de nyid/ de na yar tshegs chen pos phebs te mjal ma thag spyan chab 'don pa tsam
gyi bka' nan chen pos thugs bcun nas zhwa lung 'khrid par mdzad do/ zla ba de kha'i tshes drug gi nyin yongs kyi dge ba'i bshes gnyen rnams dang bstan pa'i sbyin bdag sku
zhang rnam rgyal dpal bzang sogs kyi spos sna dang bcas te khri thog tu spyan drangs nas chos kyi rgyal thabs su dbang bsgyur ro/ /tshes brgyad kyi nyin ri phug tu thams
cad mkhyen pa grags pa'i zhags kyi sgos kyi gnang sbyin mdzad nas bka' las/ chos rje thams cad mkhyen pa chen po'i gdan sa 'di mkhas btsun bzang gsum du rlom pa mang po
zhig gis ma thob pa ma gtogs mi 'dod pa med pa gcig yin te/ khyed la bla ma rnams kyi byin rlabs 'jug par 'dug pas gtang ba yin no/ 'di 'dra mi pher snyam pa'i sdug bsngal
bya mi dgos/ chos sde 'di la yo 'khyoms chen po byung na ma gtogs gzhan 'jig rten gyi bya ba rnams bka' gros

la dbang ba'i mi bcu bzhi rkang yang ba gnyis dang bcas pa byed du bcug nas 'jig rten la kha mi 'jug par rang re dbyar dgun gyi chos ma chag par 'chad pa gal che/ gzhan gzhis
byes kyi 'dod chos zhu mkhan byung na yang rtsol pa bskyed nas byed pa gal che/ de ltar byas pas tshe sgrub tu'ang 'gro zhing khri thogs 'dir slebs phyin chad longs spyod
kyi 'phongs pa mi 'byung ba yin no/ /gsung ba sogs bka' slob dpag med mdzad cing de skabs dus 'khor lha khang du zhag gnyis gzims pa'i mnal 'od gsal du 'pho thub pa sogs
byung ngo / /de nas dbyar chos ma 'dzugs tsam gyi nyi shu gcig gi nub mo lho phyogs kyi nam mkha' la 'phur byon pa na ri bo gcig gi rtser khang pa mang po 'dug pa'i nang
nas bud med dmar mo zhig byung ste/ re zhig 'dir bzhugs mdzad nged la chos 'brel zhig kyang dgos zer/ rje nyid kyi nged dbyar chos 'chad dgos pas sdod pa'i long med gsung
nas 'phur byon pa na bud med na re/ da 'o na kun rdzob byang chub kyi sems ma nyams par cis kyang mdzod/ khyed la rnam pa thams cad du legs po 'ong gi zer ba dang /
yang zhag 'ga' nas bud med gcig gis rnam pa thams cad du gri thod dang ma bral ba gyis zer te/ gri gug shes rab dang / thod pa thabs mtshon pas thabs shes dang ma bral bar
gyis ze ba 'dug gsung / gzhan yang dbyar chos kyi dus thod dbyug dang ma bral ba gyis zer ba gcig kyang rmis te stong nyid snying rje ya ma bral bar bsgom dgos pa'i brdar
'dug gsung / nub gcig chos rje

thams cad mkhyen pa bu ston chen po bzhugs pa'i sku mdun du dkyil 'khor gcig bris pa'i khar khri bshams pa la rje nyid bzhugs su bcug /sku phang du phod kha/ rus rgyan/ gri
thod/ kha TaM ka sogs sngags chas sna tshogs shig gtad/ mdun du mchod pa sna lnga gcig kyang bshams/ sder kha'i tshul du zhib zan dkar mos bkang ba bcug gsum btang nas gsang
sngags dang / rigs sngags dang gzung sngagasakyi gzhi thams cad khyod la gtad do/ /zhes gsungs nas chos rje thams cad mkhyen pa khang pa'i steng du gshegs/ dge 'dun
mang pos rje nyid la me tog gtor zhing gong gi tshig de yang yang skyor nas ngo mtshar du mdzad pa zhig rmis gsung / de skabs zang zang ne rings pa'i gdan sa pa gcig thams
cad mkhyen pa grags pa'i zhabs la bsnyen rdzogs zhu bar byon nas/ rje nyid la las slob byed dgos par 'dug pas sang snga mor 'dir phebs mdzod gsung ba'i bka' shog gnang
/ der go sa'i stabs kyi mkhan po ma gtogs las slob sogs byed dgos yong bsam pa med pas sngar lasakyi cho ga thugs la bzung ba ni med/ mi yong zhus pas ni ma byung bar de
nub gzim mal sku 'dra rin po che'i drung du mchod pa bshams legs bshad rgya mtsho kun mkhyen bu sto nadrung / /zhes sogs bston pa shlau ka bco brgyad lhag tsam 'phral du
brtsams nas gsol pa phur tshugs su btab ste las chog dpe cha de tshar gcig bsgrags/ tho rangs mnal lam bzung ste

dpe de tshar gcig bklags shing de nas thugs bsam tsam yang ma btang bar nam lang ma thag las grul du phebs/ las slob kyi brjod pa mtha' dag sngar sbyangs sbyangs pa rnams las
kyang byang pa tshig zur gcig tsam yang ma 'khrul ma chad par thon byung ste da ni thams cad mkhyen pa chen po'i thugs kyi byin rlabs dngos su zhugs pa yin zhes gsung
ste/ chos rje thams cad mkhyen pa la gsol ba 'debs nus na byin rlabs 'phral du 'jug pa'i phan yon de tsam yod ces rang cag rnams la 'doms pa'i tshig go/ de dus khams mi nyag
gis zhwa lur bar byed 'phrin ngan la brten zhwa lu bas dmag byas te/ chos sdings bcoms pas sde gzar chen po g.yos te thabs gang gi sgo nas kyang ma 'dum ste/ rje nyid
kyi bka' las/ khams pa rnams la gtam ci tsam lab kyang go ba mi len 'dug/ rang re chos pa rnams kyi re ltos/ nus bla ma dkon mchog dang mkha' 'gro chos skyong min pa gzhan
med/ khyod grwa pa rnams kyis dam can chos rgyal la gtor ma phul te 'phrin las bcol mdzod gsung / zhwa lu chos sde pas drug cu pa'i gtor ma bsgrubs te gtor rdzong byed
pa na dgra phyogs kyi khams pa gcig chos skyong gi bkug pa bzhin ltad mo la yong pas dmar gtor chen po sha khrag gis brgyan pa de mthong ma thag tu sna khrag 'byams/ de
nas gom pa bdun bor ba'i sa de nyid du khrag skyugs te tshe'i dus byas/ gzhan yang dus phyis zhwa lur sku rim la dgongs re bzhin drag gtor re mdzad pas/ dar rgyas pa rnams
kyis zhwa lu ba'i btsun pa'i gtor

ma ka 'dra/ rnam pa zan pa ma gtogs dgos pa gang yang mi 'byung zer 'phyar kha btang ba rje'i snyan du thebs pas/ ngas spyir sangs rgyas kyi bstan pa sgos chos sde 'di snying
rje chen pos zhi ba'i sgo nas bskyangs dgos snyam pa ma gtogs 'jam dpal gshin rje gshed kyi las sbyor brtsams na tshangs pa brgya byin sogs kyang sgrol mi thub pa ma yin/
lar de tsam du ma song na kho pa rang la bzlog rim gyis zer ba'i lon thong / rtags en tsam zhig bstan gyis gsungs nas drug cu pa'i gtor ma gcig bsdebs par mdzad pas/
dar rgyas pa'i mi do gcig shi/ gzhan 'od dang thog 'tsheg khyi ngu ba sogs cho 'phrul sna tshogs byung ste slar gser gangul dang na bza' sogs 'bul ba rgya chen po byas te/
'gyod bshags mi 'bul ka med byung ngo / de rjes rin spungs chos rgyal nor bu bzang pos zangs dkar du spyan 'dren byung nas tho rangs rdo skas la phebs tshe sgro'i skad
lta bu shob shob chen po gcig byung pa sku 'khor rnams kyi thos/ ci yin nam zhu ba la jo mo ri phug mas nga bsgril gyi dogs skyor gyin 'dug pa'i rma bya'i sgro thul gyi skad
yin gda'/ khyed chos tshang ma gsung / zangs dkar du phebs te chos rgyal chen po de nyid la gshed dmar gyi dbang bka' sogs chos mang ba gnang pas mi phyed pa'i dad pa
brtan po thob/ de nas bzungs mchod yon thugs yid gcig 'dres su gyur pa yin te/ sde pa rin spungs pa'i gdung rabs mkhas pa dkar shag gi mdad pa las/ |'chad

pa tshangs dbyangs 'brug sgra nges/ /blo gsal char 'dod bye'u yi/ /yi rangs padmo rgyas par byed/ /rtsod pa lung rigs rdo rje yis/ /lta ngan brag ri gshig par nus/ /rtsom pa
snyan dngags nor bu yis/ /shes ldan mgul ba mdzes byed cing / /chos kyi 'byor pas phyug pa yi/ /mkhas btsun tshul khrims rgyal mtshan de/ /yun ring bar du yang yang bsten/
/bka' lung man ngag rgya chen po/ /ngoms pa med par gus pas gsan/ /zhes 'byung ba ltar ro/ /sde pas 'brong sgang du spyan drangs dus lkugs lung sgrub chen ma bya ba'i
grub pa brnyes pa'i rnal 'byor ma gcig yod pa de na re/ sang 'brog sgang du grub chen ku ku ri pa phebs par 'dug /nga ni mjal du 'gro khyed tsho e 'gro gsung / der rnying
ma'i gter ston ayon kun skyong gling pa yang mjal bar phebs nas rje nyid kyi sku skye snga phyi'i lung bstan slob dpon padma'i shog ser gyi nang nas byung ba'i lo rgyus
zhus shing shog dril phul/ ri phug tu gsung chos mang po gnang dus/ rtsa ri nas bla ma rtsa san pa dpon slob rnams 'bras mo ljongs su gnas sgo 'byed par 'gro rtsis kyi lam
zhor du rje'i sku gzhogs su 'byor nas 'bras mo ljongs su slebs mi slebs brtag pa zhus pas/ rje nyid kyi zhal nas/ 'bras mo ljongs kyi lung pa de mthong ba tsam yong /
gzhan nang du mi sleb pa 'dug ces bka' stsal/ khong rnams kyis phyin pas ri rtse zhig nas lung ba de'i dbyigs legs par mthong / da lung sa ni chod/ lam rgyus ni yod/ sngar
'phros yul du log nas 'gro mkhan gzhan 'dug na 'khrid do zer phyir log pas

gangs chen po babs te mthar ba yin 'dug lo/ /rin spungs pa dang nyang stod shar kha ba sogs sde pa yas phyin ma cham pa'i dmag dpung rnams snang gsal dang grong stod du tshogs
nas rdo sgyogs 'phen res byas pas/ mi dang dud 'gro mang po kha dag la gtong pa la rje nyid thugs brtse bar gyur te/ zhwa lu chos sde'i las sna khag la bka' gnang nas/
rang re dge 'dun rnams kyis byu rgyu'i gtso bo sems can gyi don yin pas/ sde pa yos phyin gyi 'khrug 'dum la 'gro ba'i stalta gon gyis gsung / zhwa lu tshogs chen gyi chos
dung tshogs khro sogs sgar chas su mdzad nas grwa chen btegs pa'i dge 'dun na bza' ngur smrig can gyi sa dang nam mkha'i mdangs 'phrogs pa lta bu byung zhing / rgyan
gong gi thad tsam nas dpal ldan lha mo'ang dre'u chen po 'jigs su rung ba zhig la zhon pa'i zhal gcig phyag bzhi ma rgyan cha lugs thams cad re ma tai ji lta ba bzhin byas
nas phebs pa rje rin po che nas dngos su gzigs/ grong stod kyi thad du dge 'dun rnams kyi bzhugs sgar btab/ chos dung btang nas nyi ma kha yar bar chibs mdzad kyang / rin
spungs nas da nga rang gri yul du sdod pa la de 'dra'i 'jug sgo med gsung shin tu 'grig dka' ba la/ snga dro gcig rje nyid kyi khra mde phyag tu bsnams nas/ da len khra
ma 'di la phyag dam gnang bzhud de/ sde pa rin spungs pa'i bstan pa yar 'phel yong rabs khas len pa'i lan gsungs pas/ de ma thag chos rgyal nor bu bzang po bzhengs nas
rje nyid la phyag 'tshal khra ma la

phyag dam mdzad/ yig mkhan gcig la rje'i zhal snga nas bka' lung gnang ba de yi ger bris gsung / de la thugs dam zhus pas phyis de kho na bzhin byung ngo / de dus dmag rnams
kyi dbus su khri chen po bshams te rje nyid nas las rgyu 'bras kyi gsung chos mang po gnang bas thams cad ma rungs pa'i sems zhi nas dad pa'i gnas la bkod/ dge 'dun rnams
kyang bzhugs sgar gyi mtha' la dre'u'i rmig rjes rkyang khru re yod pas bskor ba kun gyis mthong bas ya mtshan du gyur/ ri phug tu phebs pa'i skabs shig la slob dpon gzhon
nu ba bsnyungs nas mo rtsis la grong sgra 'debs dgos pa shar nas/ bla brang du bsngo zhus phul bas rje nyid nas kyang chog gnang ste bar do'i rnam shes 'gugs pa'i tshe/
slob dpon pa khag ste bzhengs nas nga la bla brang du da ltar shog gsung 'dug zer nas shor 'gro ba byung zhing / rje nyid nas nye gnas la slob dpon khong ma grongs 'dug
pa gsungs/ grongs yod mchis mod zhus pas/ rnam shes bkug dus gson po'i rnam par byung ma grongs 'dug gsung pa dang / yang slob dpon rin tshul ba sku gshegs dus nye gnas
la nga'i rus pa 'di bsreg sbyor bla brang du zhus la snam skar 'di'ang phul/ pur la rtags ma byung bar ma reg ces zhal chems'chams mdzad/ nye gnas kyi bla brang du de bzhin
snyan gsan phab ste snam sbyar pur la g.yogs nas zla ba gcig song song sgug kyang rtags ci yang ma byung / rje nyid la bsam rtse nas gdan 'dren byung bas/ nub gcig 'od
gsal du slob dpon rin tshul ba snam sbyar

sku la bzhes nas rje'i sku mdun du byon te/ bdag zhag zhe dgu'i bar du dge sbyor gcig la bsdang bsam kyang / rje rin po che phyogs phebs la thugs ring ba 'dug cing / rgyal
rdor kho yang 'u 'thug 'dug pas da bdag gis 'gro bzhu zer/ nye gnas la pur rtags byung yod ltos dang gsungs pas shangs nas byang sems dkar po zags 'dug zer ro/ dus phyis
bsam sdongs su bzhugs skabs lcog ro dan phug gi mchod rten gyi nang na tshe chu'i gter yod pa mkhan nas mnal lam bzung ste nam mkha' la 'phur nas gzigs su phebs pas/ dan
phug lha mo rta pa dpon g.yog lnga bud med gzhon nu ma rin po che sna tshogs pa'i rgyan gyis brgyan pa'i rtsam bar byas te dbus ma de'i lag tu tshe bum khyer nas tshe chu
'di yin lags te slob dpon padmas khyed la phul gsung ba ni med lags zer/ 'o na phar skyol gsungs pas mchod rten gyi bum pa la thims mo zhes gsungs/ de la sogs de ngo mtshar
ba'i lo rgyus mang ste 'dir de tsam las ma spros shing / mdor na chos gsung ba'i rnam thar ni phyis su sku khams shin tu bsnyel ba'i skabs re tsam ma gtogs sku mtshams
kyi dus na yang skal ba dang ldan pa rnams rjes su bzung ste/ sku tshe ringrings ltapo dbang bshad man ngag mtha' dag gi chos 'khor rgyun mi chad par bskor ba mdzad/ rtsod
pa mdzad pa'i tshe na lta ba ngan pa rnams sun byung ste yang dag pa'i lta ba la dkri ba mdzad/ rtsom pa mdzad pa'i tshe

mkhas pa rnams mgu ba bskyed pa'i legs bshad kho na 'byung ste/ de yang mngon pa mdzod kyi TIkka/ dbu ma rigs tshogs kyi TIkka/ byams chos phyi ma bzhi rnams la rnam bshad
re re mdad pa yod ces grags la/ rgyud sde rnams kyi sgrub dkyil bla ma yi dam gyi bstod tshigs/ nyams mgur sogs bka' 'bum mthar chags su bsgrigs thub na po ti du ma longs
pa yod tshul 'dug kyang / dus der bka' bsdu mkhan ma byung ba zhig gam/ phyis su ni dpe rgyun shin tu dkon no/ dgung lo drug cu re brgyad bzhes pa'i tshe zhwa lu ba'i che
'gres rnams la nged kyang na so rgas/ nam 'chi cha mi 'dug pas nged rang yod thog la gdan sa ba gcig bkod dgos pas de'i bka' gros mdzad gsungs/ der thams cad kyi phyag
kyang 'gyel ba ltar btsal nas de 'dra bka' mi stsol bar gsol ba btab kyang ma 'grub par gdan sa'i 'os 'thus shig ces pas bka' nan lci ba phebs te 'os bsdus shing grwa dmangs
kyi 'os rnams las mang shos gcig dang / shar chen ye shes rgya mtsho'i 'os gcig dang / rje nyid kyis 'os gcig te gsum po'i ming gser bum du bcug nas the'u tshe mnan/
nub gcig gsol ba btab pa'i sang nyin gser bum dkrogs pas kun mkhyen chos grub dpal bzang po'i mtshan thog mar 'thon te/ tshes bcu'i nyin bsko bzhag byed rgyal khong gar song
cha med du bros/ dge 'dun thams cad thugs khral du gyur kyang rje'i zhal nas/ khyed rnams sems khral mi 'tshal/ tshes bdun gyi nyin mo bstan bsrung

ma chen mo rang nas bkug yong ba yod gsung / de kho na bzhin khong la yang zhabs la sgrog bcug pa ltar gyur nas bros kyang mthar bar log 'byon dgos pa byung ste gdan sa gtad
do/ de nas yab bka' bzhi pa'i zhal gzigs kyi mgon po phyag drug pa'i bris thang gcig dang bcu gcig gzhal gyi gser sku gcig ma gtogs dngos po gzhan ci yang ma bsnams par
parnam bsam lding du mkhan btsun gzhon nu grub kyi gdan sa bskyangs shing der bshad sgrub gnyis ka mdzad/ dus res 'ga' nyams dbyangs kyi tshul du/ ye shes dwangs chos kyi
pho brang na/ /kun gzhi stong nyid mthong grol sangs rgyas bzhugs/ /thar mchog ya mtshan can gcig de na gda'/ /rnam dag phyag macod re ru phul na legs/ /zhes sogs legs
ma bdun ldan gyi mgur dang / spyir rgyan 'dogs la rnam pa mang por gda'o/ /'jig rten 'khrul pa'i rgyan cha phyi nas 'dogs/ /rnal 'byor gyis sems rgyan zhing chas 'dogs/ rgyan
'dogs kyi rnam pa 'di ltar lags/ /snang ba phyogs med shar pa phyi yi rgyan/ /rig pa 'dzin med grol ba nang gi rgyan/ /phyogs med mtha' dbus bral ba gsang ba'i rgyan/
/de gsum rnal 'byor nga'i lta ba'i rgyan/ /lta legs mkhan thar pa rnams ci dgyes mdzod/ /rang sems lta ba rtogs pas skyid par gda'/ /rang sems lta ba rtogs pas bde bar
gda'/ /zhes sogs lta bsgom spyod 'bras kyi nyams dbyangs sogs du ma mdzad do/ /lan gcig rin spungs nor

bzang sku khams ma bde bar skyabs 'jug dang brtag pa dgos zhu ba'i mi sna byung la bka' las/ sngar yin na rmi lam bzung nas yul snang la ji lta ba yong ba yin te/ da rmi lam
ma zin ma thag 'od gsal du shor 'gro ba gda'/ 'on kyang mnga' zhabs kyi phyed sbyin par btang na sku tshe bsring nus pa tsam 'dug ste/ de lta bu ni dka' pas gzhan thabs
mi 'dug phebs/ de sogs mngon mkhyen thogs pa mi mnga' yang / mnal lam la byung ba lta bu mdzad nas lung ston pa las byung rgyal du mi gsung / dgung lo bdun cu bzhes pa'i
tshe gshin gson gyi dad 'bul byung ba'i dngos po rnams la gzhi byas te zhwa lu ri phug tu dus mchod chen mo'i skabs dge 'dun stong phrag phyed gnyis la bsnyen bkur zhag
lnga dad 'bul 'gyed bcas gya nom pa gnang zhing / bu ston bka' 'bum rags bsdus par du brko ba bzhed nas dka' bcu don 'grub bkra shis ming bkra'i khyad lho ka bzhi'i yon bdag
rnams kyi sar 'bul sdud la mngags shing rje nyid kyi sde dpon la lar bka' shog phyag mdud sogs stsal/ po ti kha cig par du bzhengs grub mtshams su sku khams cung zad
mnyel bas/ de gsung par 'di dag par brkos ma tshar ring tshe'i rten 'brel bsgrigs dgos pa 'dug gsungs nas dbon bkra shis mgon pos tshe dpag med kyi bris thang bzhengs pa'i
bkod pa mdzad/ de dus zhwa lu nas gos chen gyi zhabs phyags hag se gcig 'bul mkhan btang bar slebs pas nga'i tshe'i rten 'brel bsgrig dus lham gog te 'khyer byung / kho
rang gi mgo la gcig rgyob la phyir bskyur

gsung yang de ltar byed nus pa ma byung / bka' las ngas thams cad mkhyen pa'i bka' 'bum rags rim par brkos ma grub par bsdad snyam yang sems can spyi mthun gyi las dang sgos
zhwa lu pa'i skal ba de tsam du zad do gsung / slar zhwa lu nas mkhan chen gdan sa pas mtshon dge 'dun bgres pa rags bsdus pebs nas brtan bzhugs rgyas par phul te gsol
ba btab pas/ khyed rang rnams zla ba 'di ma tshes bar sdod/ de nas thag chad cing yod pa yod ces bka' gnang yang bzhugs pa ma shar/ lan cig rje'i zhal nas mdangs nga'i rmi
lam na/ bka' bzhi ba mchog grub dpal 'bar gyi lha'i gdan yin zer ba gsang pa cig dang rnying pa gcig ste gnyis btings nas/ zhing khams gzhan na gdul bya che na gdan gsar
pa 'di la bzhugs pa zhu/ zhing 'di ka gdul bya che na rnying pa 'di la bzhugs pa zhu zer gyin 'dug pa la/ ngas gdan gsar pa de la bsdad pa rmis gsung / der khong rnams
kyis dus pas ad ta ku re byas pa yin gdan rnying pa de la bsdad gsung / yang skabs shig thugs mnyam bzhag la dum gcig bzhugs nas/ sangs rgyas kyi chos 'khor gsum po dus gcig
la bskor zer ba yang blor mi shong rgyu mi 'dug /ngas da ci bcom ldan 'das phyag na rdo rje 'khor lo chen po dang / dus 'khor/ bde mchog /gshed dmar rnams kyi dkyil 'khor
dwangs gsal rnyogs med go

sa gcig na rnam pa tha dad du 'dug kyang phan tshun sgrib pa dang bral ba sa le ba rnams kyi nang du bzhugs te dbang bzhi rdzogs pa dkyil 'khor de rnams su gcig car du thob
gsung / yang lan gcig da lta rang mchod pa bzang po bshoms shig/ ngas zhi mtha' cung zad yid la byas pas rje btsun spyan ras gzigs sogs yi dam gyi lta thams cad byon nas/
bu khyod dus gsum sangs rgyas thams cad kyi sras yin pas/ 'gro kun phan bde'i lam la 'god pa'i go cha che dgos pa la/ de lta bu'i blo ma bskyed cig gsung gin 'dug gsung
/ yang nub gcig da lta nga'i mdun 'di na rje btsun sgrol dkar bzhugs pa'i thugs ka na/ oM tA re tu ttA re ma ma shI la dhwa dza A yuHpuShTiM ku ru ye sAhA/ ces pa'i sngags
'phreng 'khor lo dang bcas pa skya bram me bdug gsung / der phyag phyi bdag gi 'o na da len sku tshe brtan par yong lags sam zhus pas/ de ma yin 'dug sngar bzlas sgom
'dra byas par/ rje btsun mas dbugs dbyung mdzad pa tsam yin 'dug gsung/ yang snga dro gcig mdangs mgon po tshe dpag med 'khor bcas nam mkhar lan gsum byon nas rigs kyi bu
zhing 'di'i bya rdzogs zin pas da bde ba can du 'gro gsung gin 'dug ste/ ngas ma phyin gsung / der gzims dbon byang chub chos ldan gyis/ 'o na 'di nas zhing khams gang du
phebs/ bdag cag rnams gsol ba gang du 'debs zhus pas/ nga 'di nas dga' ldan du rje btsun byams pa dang / rgyal ba rin chen grub kyi spyan sngar sher phyin gyi mdo dang
/ rgyud sde rnams kyi don la som nyi'i

dra ba yod pa rnams bsal te sangs rgyas kyi don gyi bstan pa 'dzin pa yin no gsung / gzims dpon gyi yid la rje nyid zhi bar gshegs na 'di dang 'di byed dgos snyam pa'i rnam
rtogs ngan pa 'ga' zhig 'gyus pa thugs kyis mkhyen nas/ en ma bzang ma bza de 'dra'i bsam blo ngan pa gtong pa min/ nga shi ba'i mjug tu 'di ltar gyis gsung ba'i zhal bkod
mang po mdzad/ zhwa lur mang ja gral 'gyed kyi thog mkhan slob dge 'dun spyi la zhal chems kyi rdo rje'i bka' shog stsal ba 'di ltar/ bla ma dang dkon mchog gsum la phyag
'tshal lo/ /mkhan chen gdan sa pas thog drangs/ zhwa lu sde dgon gyi dge 'dun drag zhan rnams kyi dgongs rgyu la/ rang re'i chos sde 'dir rtsod dus kyi thams cad mkhyen
pa bu ston rin po ches phyag phab/ mdo rgyud man ngag thams cad kyi bstan pa'i srol chen btsugs/ bod khams kyi gdul byar gyur pa thams cad phan bde'i lam bzang po la bkod
pa nas bzung ste/ sems dpa' chen po yab sras kyi bar/ sangs rgyas kyi mdzad pa'i rnam thar lta bu bsam gyis mi khyab pa byung ba de lags/ de rjes nged kyis kyang gzhon
nu nas rab byung byas thos bsam gyi sgo nas rig pa'i gnas lnga la gang shes kyi slob 'dun dang / man ngag rnams la'ang nyams len rnal 'byor la gang brtson byas pas bla
ma rnams kyis rjes su 'dzin cing byin gyis brlabs pa dang / khyad par rdo rje btsun mkhyen brtse'i dbang phyug grags pa rgyal mtshan dpal

bzang pos thugs brtse bas bskyangs pa'i bka' lung khur che ba dang du blangs te phyogs lhung dang nye ring spangs/ 'jig rten gyi bya ba la kha ma bcug dge sbyor ci 'phel gyi
ngos nas sdug sran bskyed pas/ mi mthun phyogs kyis ma tshugs bar lo nyi shu rtsa drug gi bar du chos sde'ang mar 'grib med tsam byung ba de yin/ da mkhan chen gdan sa
bas kyang 'jig rten gyi bya las rnams/ khong rang las sne na yod pa rnams sngar lugs bzhin khur 'khyer du bcug rang re dbyar chos dgun chos ma chag par byas/ ri phug tu dge
sbyor gang 'phel byas na thams cad la mdzes khyabs che zhing / tshe gnas pa'i thabs su'ang 'gro ba lags nged kyang na so rgas/ nam 'chi mi shes par 'dug pas/ rang la sems
pa'i cha rkyen sen sen byung ba rnams sbyin bdag gi rdzas chud zos med tsam du byung rim gyis dge phyogs su btang bas 'gyod med kyi lugs lags da lta bem rig ma bral tsam
yod na'ang / der bsnyen bkur dang bcas pas mtshon 'di dge ba'i rtsa pa sngon 'gro dngos gzhi'i sku skal 'dus dgu chen mo lags so/ /de bstun bsam sdings su'ang nyin gang
tsam ma gtogs rgya chen gshoms pa'i cha rkyen med pas de lugs kyi dmigs bsal bslab bya'i bkod pa byas yod/ rjes su bu slob sbyin bdag rnams kyis phyi rten nang rten gyi
bkod gshoms byed pa'i srol 'dug na'ang ri phug bla brang 'du khang dang bcas pa 'di 'og min chos kyi pho brang dang 'dra bas/ bcos rnams legs par byas pa 'di lha khang
dang mchod rten re

tsam bzhengs pa las phan yon che zhing lhag bsam pa yod pas des tshang ba bdog go/ dus mchod sogs gzhi rten med pas gshoms pa'ang ma 'dug cing / yod na yang nam zhugs las byed
la la'i nor sogs snyoms chung la la rtsa phud la 'gro ba'i kha gsag gzhogs slong khrag pa tsir rnag tsir gyi rnam pas dge 'dun la'ang 'tsho ba rnam dag tu 'gro shas chung
ba 'dug med pa dang mi dgos pa mthun gda'/ spyir yang gsung gi rten bzhengs pa byin rlabs dang bsod nams che/ khyad par thams cad mkhyen pa chen po'i gsung 'bum rnams
rgyal ba'i bka' dang mtshungs pas rags rim par du grub la re ba yin na'ang / rang re rnams zhen rus dang dad mos chung bas dkar phyogs kyi lha rnams kyang mdzad dka' ba
yin mchis/ blo las su rung na/ mi res par shin bcu pa re'i khur bsnams na'ang las sla ba'i rigs su 'dug ste/ de bzhin 'grub shas chung ba 'dug pas phyag rgya chen po'i ngang
la zhog thongs/ gzhan rten bzhengs sogs kyi dge ba rgya che che las par po ti gnyis 'di yang bstan pa'i rgyun dang 'phrin las gzhan phan che zhing byin rlabs che bar
yong snyam pa yod/ khyed dge 'dun rnams thugs mthun zhing gzhi tshul khrims rnam dag la brten/ thos bsam sgom gsum gyi bya ba la brtson pa'i ngos nas chos sde'i zhabs tog
tu gang 'gyur mdzod pa gal che ba lags so/ /zhes pa dang / de rjes bsam sdings su gong dang 'dra ba'i

bsnyen bkur dang bka' chems bsgrags/ de dag gi dus su yang thugs dam gyi lha tshogs mang po'i zhal gzigs/ sku tshe phyi ma'i zhing khams dang gdul bya lung bstan zhing dbugs
dbyung / de nas rje nyid dgung lo bdun cu don lnga bzhes pa/ chu mo sbrul gyi lo/ hor zla bcu gcig pa'i nyi shu bdun gyi tho rangs ngo mtshar ba'i cho 'phrul dang bcas
te sku gshegs/ gdung zhugs kyi sbyangs pas/ rdo rje 'jig byed sogs lha sku yig 'bru ring bsrel tshan che ba dang / rjes su slob rnams la ring bsrel rdog ma re re tsam bkye
ba de dag las kyang mang du 'phel lo/ /sku gdung cha gnyis su phye nas gser zangs kyi mchod rten gnyis su bzhugs su gsol te/ gcig ri khrod bsam sdings dang / gcig zhwa
lu ri phug tu gdan drangs te/ de'i che ba rnam bsam sdings dang ri phug gi bar la 'ja' tal gyis zug pa dang / me tog gi char bab pa sogs ngo mtshar ba'i bltas du ma byung
zhes grags so/ brgyud 'dzin gyi gtso bo mkhan chen chos grub dpal bzang / rdo rje 'chang mkhyen rab chos rje/ bka' bzhi pa mchog grub dpal 'bar/ mkhan chen rig 'dzin rgyal
po sogs dang / mi che ba'i slob ma rin spungs nor bzang sogs mtha' yas so/ / | //bka' bzhi pa mchog grub dpal 'bar ni/ mdo sngags gnyis ka la mkhas shing sbyor drug dang
ne gu sogs la brten nas sgyu lus dang rmi lam 'byongs/ sku tshe'i mjug la zhwa lu'i shar gyi chos lung du bzhugs par grags/ dgung lo brgyad cu

gya bzhi bar bzhugs nas bstan 'gro'i don mdzad pa zhig go/ de nyid kyi slob ma khri khang nas rgyal yum dbang mo ni tshong 'dus su khri khang rgyal po'i sras mor 'khrungs/
sku gzhon nu nas chos lung du chos rje bka' bzhi pa las dge tshul ma mdzad de mtshan 'khrul zhig rig 'dzin tshul khrims bzang mor gsol de nas sku ma gshegs bar chos gos rnam
gsum ngang mi 'bral zhing phyi dro'i kha zas mtha' na 'jam tsam yang zhal du mi dro/ bod kyi btsun ma rab 'byung ma zhig la 'di las tshul khrims kyi bcas pa gtsang ba
ma byung lta bu yin skad/ chos ni mdo sngags gnyis ka mkhyen/ zhwa lu pa'i chos brgyud gtsang ma bzung ste lo sum cu so bgrang bar bug sgo 'dag sbyar mdzad nas sku mtshams
la bzhugs/ gzhon pa'i dus su ni nyin re bzhin du brgyad stong pa tshar re zhal 'don gnang ba dang / phyis bgres mor gyur nas kyang zhag gsum re la tshar re 'don pa mdzad/
mngon shes dang grub rtags bsam gyis mi khyab/ phyag gi mdzub mo gnyis la oM gsum ma'i sngags 'phreng na ga ra'i yi ge'i gzugs brnyan du gsal po lod par grags dgung lo
dgu bcu la nye ba bzhugs so/ 'di nyid 'khrul zhig tshul khrims rgyal mtshan nyid ma dag pa'i 'dul bya 'ga' zhig 'dul phyir slar bud med kyi rnam par byon pa'o/ /zhes gleng
yod do/ /de la tshar chen yab sras sogs chos gsan pa'i slob ma mkhas grub kyang

mang du byung ngo /gsum pa ni/ dka' bzhi rin chen thub bstan rgyal mtshan mdzes/ /zhes chos rje dka' bzhi pa rin chen rgyal mtshan ni/ thugs sras rin po che'i dngos slob tu
gyur cing / mdo sngags rab 'byams mtha' dag la mkhas pa'i phul du gyur/ khyad par 'dul ba 'din pa chen por grugs pas/ rdo rje 'chang mkhyen rab chos rje'i mdo phyogs kyi
slob dpon yang yin la/ gzhan yang slob brgyud bzang la mang ba dang 'phrin las rgya che la rgyun ring ba sogs byung zhing / dgung lo brgyad cu gya brgyad bar bzhugs/ sku
che ba'i yon tan bsam gyis mi khyab pa'o/ / | //gsol 'debs las/ mang thos rin chen dpal gyis mngon mthor grub/ /lha sngags ye shes rgya mtsho shar chen pa/ /mkhyen rab snyan
grags rin chen mchog tu grub/ /mtshungs med dam pa gsum la gsol ba 'debs/ /zhes so/ / dang po ni/ mang thos rin chen dpal gyis mngon mthor grub/ /ces rnal 'byor gyi
dbang phyug rin chen dpal grub de nyid ni/ rje rin po che sku zhang nam mkha' mchog grub pa'i zhal slob kyi gtso bo yin pas theg pa gong 'og gi chos phal che ba de nyid dang
/ chos rje thams cad mkhyen pa'i thugs sras gzhan nas kyang gsan par grags mdo rgyud dgongs 'grel dang bcas pa dang khyad par yo ga rnal 'byor rgyud kyi phyag len mtha'
dag la dpyis phyin pa mdzad pas mkhas pa chen por gyur te/ dge 'phel chos rdzong du yo ga rnams kyi gtsug gi nor bur bzhugs nas 'chad

nyan gyi rim pa'ang rgyun rin ba mdzad/ mkhyen rab rin po che sogs mkhas grub kyi slob ma mang du 'phel zhing bu lugs kyi bstan pa la phyag rjes che ba byung gda'/ rgyal dbang
lnga pas kyang / chos kyi rgyal po bu ston chos kyi rje'i/ /gsung rab rin chen spel la rnam dpyod mchog /dpal ldan lhun gyis grub pa dge ba'i bshes/ /rje btsun bla ma'i
zhabs la gsol ba 'debs/ /zhes bstod cing bsngags par mdzad la/ /phyi nang gi chos thams cad rmi lam sgyu ma lta bur thugs su chud nas 'jig rten chos brgyad kyis mi g.yo
ba dang / stong nyid snying rje'i thugs dam zam mo la mnga' brnyes shing gzhan snang zil gyis gnon nus pa'i rnal 'byor gyi dbang phyug tu grags so/ / |Shar pa Ye shes rgya
mtsho//gnyis pa ni/ lha sngags ye shes rgya mtsho shar chen pa/ /zhes kun mkhyen shar pa ye shes rgya mtsho dpal bzang po ni/ sku tshe mang po'i gong nas byang chub sems
dpa'i spyod pa rlabs po che la goms pa'i stobs kyis/ dus 'dir skyes bu chen po'i mdzad pa'i 'os su gyur ba mtha' dag bdag gir bzhes te/ de yang sku gzhon nu'i dus nas
brtsams te gzhi tshul khrims rnam par dag pa dang ldan zhing / thams cad mkhyen pa grags pa rgyal mtshan/ rin chen chos skyong 'phel kun mkhyen bsod nams 'phel sogs dang
/ khyad par du yang mkhas grub chen po zla ba dpal rin chen gyi thugs kyi sras dam par gyur nas gsang chen rgyud sde rgya mtsho'i mnga' bdag tu gyur/de'ang rje 'di la bu
ston bka' 'bum 'gro don spyod par dgongs nas shing pho spre'u lo la/ dge ba'i ltas bzang dang bcas te 'khrungs

sngags phyogs tshang ma thugs la btsud nas dpe la ltos mi dgos pa'i mkhyen rgya dang / spang rtogs kyi yon tan mthar phyin pa'i stobs kyis sems can gyi khams dang bsam pa ji
lta ba bzhin du gzigs nas de'i skal ba dang 'tshams pa'i chos ston nus pa dang / dus lan gcig gzhis ka bsam 'grub rtse'i phyogs sgo ri zhes bya bar bzhugs pa'i skabs/ mkhyen
rab rin po che mnal lam bzungs nas yo ga'i phyag len gyi dogs gcod mdzad par byon pas/ rje nyid kyis mkhyen nas dka' gnad rnams la phyag len spyan 'khrid kyi tshul
du gnang zhing sgeg mo'i dbyangs slob par mdzad/ rjes su sku dngos su mjal ba dang / khyed la ngas rmi lam du bslab na'ang shes kyi 'dug gsungs te dpon slob gnyis ka'i sku
che ba'i yon tan bsam gyis mi khyab pa'o/Sojourn in dBus, invited by Grags pa 'byung gnas/de nas lha gzigs rlabs kyi gdung rgyud chos kyi rgyal po spyan snga grags pa 'byung
gnas kyi dbu blar gdan drangs nas dbus phyogs su'ang rgyun ring ba bzhugs/ de'i tshe 'phags pa'i yul nas byon pas nang pa sangs rgyas lugs kyi paNDi ta tshad thug kyi
rting ma dpal nags kyi rin chen la thugs dam gyi lhas bod du rgyal po zhig la brten nas sangs rgyas kyis bstan pa la bya ba byed par 'gyur zhes lung bstan gyis nye bar
bskul nas bod du theng gsum phebs pa'i dang po gong ma grags pa rgyal mtshan gyi sku ring la byon yang chos bsgyur ba sogs kyi lo tsA ba med pas rten 'brel ma 'grig/bar
pa la rgyal mkhar rtse'i bdag po rab brtan kun bzung 'phags

pas gdan drangs nas bod du phebs/de skabs smra pa'i sengge rong ston shes bya kun rigs dang mjal nas "dbus phyogs su paNDi ta de ni shin tu 'jigs su rung ba zhig 'dug go "zhes
sgo du ma nas bsngags pa mdzad pas/ chos kyi rgyal po grags pa 'byung gnas kyi pho brang du gdan drangs/ 'gos lo tsA ba gzhon nu dpal gyis gsung bsgyur ba mdzad nas chos
mang po gsan pa'i tshe/rje 'di nyid kyang pho brang du bcar bzhugs mdzad pa dang dus mtshungs pas/ chos kyi rgyal po dang lhan du paN chen nags kyi rin chen gyi drung
du bde mchog lo hi pa'i dbang bka' sogs chos gsan par mdzad/ paN chen nas kyang slob dpon atsArya zhes bsngags pa mdzad cing bod kyi slob ma'i khrod nas gtso bor gyur/ rje
nyid nas dbus phyogs su rgyud sde bzhi dang khyad par rnal 'byor rgyud kyi chos 'khor mang du bskor nas bstan pa dar bar mdzad/Studentsslob ma'i gtso bo yang chos kyi
rgyal po grags pa 'byung gnas dang / gong ma kun dga' legs pa sogs chos srid zung gis che ba rnams dang / mkhas grub kyi slob ma 'gos lo gzhon nu dpal/ khrus khang lo tsA
ba bsod nams rgya mtsho/ kun mkhyen rdo rje gdan pa kun dga' rnam rgyal sogs dang / rgyud 'dzin thugs kyi sras dam pa rdo rje 'chang sku zhang mkhyen rab chos rje/ 'jam
pa'i dbyangs chos legs dpal dar bzang po sogs gsung gi rgyud 'dzin pa mang du byung ngo / de ltar bstan 'gro'i don rgya cher mdzad nas/ dgung lo don gcig tu phebs pa chu
sbrul hor zla bdun pa'i tshes bcu gsum la sku'i bkod pa bsdus par gragsrjes su zhing khams gzhan du gshegs nas sku gdung gi cha 'ga'

zhig bzhugs pa'i 'dra sku dang / nang rten gyi bye brag 'ga'/ gsung rab bka' 'bum du bzhengs pa phal che ba rnams gong dkar rdo rje gdan gyi bla brang sogs na yod par grags
kyang dus da lta ni bzhugs sam ma bzhugs cha mi 'tshal lo/Works by Shar pa Ye shes rgya mtsho/phyogs 'dir gsung rab kha 'thor du bzhugs pa la/ gsang 'dus mi bskyod pa'i
lhan thabs/ gshed dmar lha lnga'i zhi ba'i sbyin bsreg/ drug cu ba'i chog 'khrid/ bde mchog lU i pa'i lhan thabs/ dril bu lha lnga'i sgrub thabs yid bzhin nor bu'i dgongs
pa gsal byed/ dus 'khor sgrub dkyil la nye bar mkho ba'i zin bris/ sgrub thabs kyi zin bris rnal 'byor rgyud kyi de nyid bcu'i gsal byed legs par bshad pa'i sgron me rdo
rje 'byung ba'i lag len rin chen bsam 'phel gyi bshad pa'i bsdus don/ phyag rgya bzhi'i go don dang gzhi lam 'bras bu'i rgyas gdab bya tshul yid kyi mun sel/ rdor dbyings
kyi dkyil mchog rin chen sgron ma/ rdor dbyings kyi dkyil chog gi ngag 'don gsal byed thugs rje'i 'od zer/ rdo rje dbyings kyi dbang gi chu rgyun/ thar pa'i khang bzang
gi mdzes rgyan/ rdor dbyings kyi zhi ba'i sbyin bsreg gi dga' don/ khams gsum rnam rgyal gyi dkyil mchog/ rtse mo'i dbang chog gi lhan thabs/ dpal mchog rigs bsdus kyi nag
'byams/ mi 'khrugs pa'i nag 'byams/ rnam snang mngon byang gi dkyil mchog /phyag rdor 'gro bzang gi dkyil mchog /rab gnas bkra shis rgyas byed kyi lhan thabs/ byams pa'i
smon lam gyi

TIkka sogs dang gzhan yang legs bshad du ma yod par nges so/ |//kun mkhyen ye shes rgya mtsho'i thugs sras dam pa/ chos legs dpal dar bzang po'i zhabs ni/ tshong 'dus khri
khang nas rgyal po'i sras su sku 'khrungs/ gzhon nu nyid nas bstan pa rin po che'i sgor zhugs nas/ khri khang pa dang gangs can chos 'phel ba 'brel che bas/ thog mar rje
dge 'dun grub kyi rgyal tshab paN chen bzang po bkra shis kyi drung du mdo phyogs la sbyangs/ de rjes thams cad mkhyen pa ye shes rgya mtsho'i zhabs sogs bsnyen nas/ spyir
bu lugs/ khyad par rnal 'byor rgyud dang / dus 'khor gyi dbang bka'/ bshad bka'/ man ngag gi bka' ma lus pa bum pa gang byor gsan/ cho ga'i cha lag gar dbyangs thig gsum/
mtha' na rdor dril 'jog lugs tshun sngon 'phags 'od rin po ches kun mkhyen chos 'od dang / rong pa sher seng sogs kyi drung du sbyangs ba ltar zhib cing phra ba nan tan
mdzad pas/ ring por ma thogs par mkhas pa chen por gyur/ 'chad rtsod rtsom gsum gyi sgo nas gzhan phan 'phrin las shin tu che/ de'ang ji skad du/ thogs bsam gser gyi khri
la rtag rol zhing / /'chad rtsod rtsom pa'i do shal rnam par bkra/ /mkhas mang brgya phrag tshogs kyi spyi bos btud/ /chos kyi rgyal po bla ma'i zhabs la btud/ /ces sogs
chos rje dka' bzhi pas snyan ngag tshangs pa'i mgul rgyan zhes bya ba'i bston pa mdzad pa las byung ba bzhin no/ /dam pa 'di nyid kyis mdzad pa'i rgyud sde bzhi

dang 'brel ba'i sgrub dkyil dang legs bshad kyi gsung rab mang du bzhugs pa rnams la/ ding sang grang lugs zhes zer ba ni/ 'di nyid kyis zhwa lu grang chen grwa tshang gi rdo
rje slob dpon mdzad pa la mtshan gzhir byas so/ /mthar zhing khams gzhan du 'pho ba'i tshe yang nyid kyi sku'i thugs ka mtshams kyi phyi nang du spyan ras gzigs kha sa
ra pA Ni'i sku shel ltar dwangs ba 'od 'tsher ba gnyis yod pa dngos su gzigs shing / gzhan yang ngo mtshar ba'i cho 'phrul 'ga' zhig dang bcas te re zhig dga' ldan du gshegs
par grags la 'jam pa'i dbyangs kyi sprul pa yin bya'ang 'dug go/ /gsol 'debs bde stong e wi ma 'dir gsal kha ma byung ba tshems pa zhig yin par mngon no/ |gong dkar
rdo rje gdan pa sngags 'chang 'jigs med dpa' bo 'ang/ thu btsun kun dga' rnam rgyal de nyid/ ngor rdzong gong gsum zhes sa skya ba'i bstan 'dzin gcig tu byed par snang yang
/ don la shar chen ye shes rgya mtsho'i bu chen gyi gtso bo yin pa dang / rnam 'byor rgyud kyi skor phal che ba zhwa lu ba'i phyag len ji lta ba bzhin mdzad pas/ sa zhal
gnyis ka'i phyogs nas gsang sngags kyi bstan pa la bka' drin che ba'i tshul las brtsams te rnam thar gyi cha shas nas cung zad cig brjod par bya'o/ /de yang 'di nyid sngon
gu ru thod 'phreng rtsal dang / 'phags pa'i yul gyi rig 'dzin shri sidha zhes la sogs su sprul zhing / bod kyi sa char yab sna nam rdo rje bcud 'joms/ bla ma gnam kha'u
pa/ chos rje bla

ma dam pa sogs kyi skye brgyud bstan mthar/ dus 'dir thon mi saMbho Ta'i gdung rgyud yab rgyal ba shes rab dang / yum dpal ldan rdo rje bde ma zhes bya ba gnyis kyi sras su
gyur te/ lhums su bzhugs pa'i tshe yab yum la lta bu gzhon nu rin po che'i tog gis spras pa'i rgyal mtshan lag tu khyer ba drung du byung ste bdag la gnas g.yar zhes pa
dang / nyi ma shar ba dang gsung rab kyi khri la 'dug pa sogs rmis so/ /de nas chu pho byi ba'i lo smin drug zla ba'i tshes bco brgyad kyi tho rangs g.yo ru grwa'i rgyal
chen gling du bltams so/ /de dus rim gral gzungs grwa lnga sgrogs pas mtshan yang grwa lnga rgyal po zhes gsol/ rtsed mo'i rnam pa yang chos 'chad pa dang gtor sgrub/ bgegs
bskrod tshul dang lhag par dkon mchog gi rten mchod gshom tshul 'ba' zhig mdzad/ 'dri klog sogs tshegs chung ngus mkhyen cing / yum de'i thugs la 'jig rten gyi srid skyong
ba zhig yong ngam dgongs te/ skye bo gso thigs/ sa skya legs bshad/ mi chos gnad 'phreng sogs 'jig rten lugs kyi bstan bcos sna tshogs slob tu bcug pa na/ bka' mi bcag
pa'i phyir du gzigs shing lkog tu bde bar gshegs pa'i gsung rab dgongs 'grel dang bcas pa la gzigs/ dgung lo bcu gsum pa la yum gyi dgongs lhur mdzad de sne'u gdong du
phebs/ gong ma grags pa 'byung gnas kyi yar rgyab dpon chen gyi las kha gnang zhing / rim pas dgung lo bco lnga la gzhis ka gong dkar gyi rdzong

dpon mdzad/ rgyal srid chos bzhin du skyong ba dang / btsun mo khab tu bzhes te rigs kyi sras bskrun pa sogs phyi rol du bstan zhing / nang du 'di dag gi skabs su yang thos
bsam sgom gsum las mi g.yel ba kho na mdzad/ dgung lo nyi shu pa la brag thog ba bsod nams bzang po'i drung du yongs rdzogs dge bsnyen dang / rab tu 'byung ba la thugs shin
tu ring yang / yum gyi dgongs pa cung zad ma khrol bas bar ma rab byung tsam bsgrubs/ dgung lo nyer bdun pa la byams pa gling pa paN chen bsod nams rnam par rgyal ba'i
drung du dge tshul gyi sdom pa mnos/ mtshan kun dga' rnam rgyal zhes btags phyis rim gyis dgung lo bzhi bcu rtsa gsum pa la sngar gyi mkhan po byams gling pa de nyid dang
/ mkhan chen rab 'byor sengge bas las slob chos rje nam mkha' lhun bzung bas gsang ston sogs mdzad de/ dad pa'i dge 'dun grangs tshar ba'i dbus su dge slong gi dngos po
brnyes bar mdzad la/ snga phyir chos gsan pa'i bla ma ni gong du smos pa brag thogs pa sogs las sa lugs ci skor/ byams gling pa las dus 'khor dang rig gnas skor/ shar chen
ye shes rgya mtsho las bu lugs kyi skor gtso bor gsan cing / gzhan yang dus zhabs pa don grub kun dga'/ dpal nags kyi rin chen/ zhwa lu mkhan chen 'jam dbyangs grags
rgyal/ snye mdo sngags 'chang shAkya dpal sogs bla ma nyi shu rtsa bzhi gus pa chen pos mnyes par mdzad nas/ bstan pa yongs rdzogs kyi bdag por gyur to/ /khyad par shar chen
thams cad mkhyen pa

ye shes rgya mtsho'i drung du bde mchog lU mi ba'i dbang sogs bka' nyi shur nye ba gsan cing / shar chen nyid kyis mdzad pa'i de kho na nyid bcu'i snying po gsal bar byed pa
legs par bshad pa'i sgron me zhes bya ba'i steng nas bshad pa dpyis phyin par gsan te/ mdor na rnal 'byor rgyud kyi skor gyi phyag khrid/ gar dbyangs/ thig sogs ma tshang
ba med par bum pa gang byo'i tshul du nos/ chos bka' tshar ba dang slob dpon rin po ches/ da ni chos bdag po la 'phrod kho bo bsam pa tshims zhes gsungs nas/ bu ston rin
po che'i dbang bum dus 'khor nas bshad pa'i cha tshad dang ldan pa bum chu'i rgyun dang bcas pa/ bu ston rin po che'i phyag bzo ma byang chub kyi sing las grub pa'i dus
'khor gyi phur ba/ kha TAM ga/ gzhan yang rab gnas kyi bye brag tu mnga' 'bul/ bum sman sgam tshad ma/ hor dril/ hor chol sogs sngags chas kyi khyad nor bzang po stsal
cing sras kyi thumthu bor gyur to/ /der yo ga skor gyi gzigs rtag gnang dus rdor dbyings kyi phyag dpe thams cad rlung chen pos shar phyogs ngos su 'khyer ba/ tshol du phyin
pas da lta'i gong dkar rdo rje gdan gyi gling gi thad nas tshang ma rnyed de/ phyis sa gnas der dgon pa 'debs pa'i lung bstan du dgongs 'di la rten 'brel chen po 'dug
gsungs/ de yang mdo sngags bstan pa'i rtsa lag tu gyur ba'i chos sde zhig 'debs pa'i dgongs pa gtad na dgung lo so gsum pa sa pho spre'u'i lo la sa chog mdzad/ lo skor gcig

tsam gyi ring la dpal rdo rje gdan mi 'gyur bde ba chen po'i gtsug lag khang rten dang brten par bcas pa ma lus pa grub nas dge 'dun gyi sde khyad du 'phags pa dang / mdo sngags
kyi bshad nyan dang rgyud sde rnams kyi nyams len gyi rgyun mi nyams pa'i phyir du cho 'phrul zla ba la gur rigs bsdus sogs dkyil 'khor sum cu skor gyi sgrub mchod/
sa ga zla ba la dus 'khor gtso bor gyur pa'i sgrub mchod/ gro bzhin zla ba la dpal rtse dbyings gsum sogs rnal 'byor rgyud kyi sgrub mchod/ rgyal gyi zla ba la rdo rje phur
ba'i sgrub mchod sogs btsugs shing / 'chad rtsod rtsom gsum gyi mdzad pa bsam gyis mi khyab pa bstan nas gdul bya grangs tshad las 'das pa yang dag pa'i lam la bkod/
rtse gcig tu thugs dam zab mo la bzhugs pas rtogs pa khyad par can brnyes te/ thun mong du snang ba la yang zhal gyi tshems 'ga' zhig lhung ba lha sku dang ring bsrel gyi
phur por gyur/ zhing 'di'i mdzad pa mthar phyin nas dgung lo drug cu rtsa lnga pa me pho 'brug gi lo/ nag pa zla ba'i tshes bcu drug tsaman nas sku snyun tshul cung zad
bstan/ de nas nyi shu lnga'i thun la slebs pa tsam na gzugs sku chos kyi dbyings su bsdus te dag pa'i zhing khams gzhan du gshegs so// | //gnyis pa ni/ mkhyen rab snyan grags
rin chen mchog tu grub/ /ces rdo rje 'chang sku zhang mkhyen rab chos rje ni/ sngon gyi 'khrungs rab ji ltar bstan tshul yang ji skad du/ 'jam pa'i dbyangs dang shA
ri'i bu/ /khri srong lde'u btsan 'brom ston dang / /nyang dang chos

dbang lha yi bu/ /sasnga ma'i skyes rabs zur tsam mo/ /zhes zhwa lu lo tsA ba rin chen chos skyong bzang pos gsungs pa ltar yin la/ de yang sku tshe 'di'i gong du ri rab kyi
byang phyogs lcang lo can gyi pho brang du dpal phyag na rdo rje'i sras kyi thu bo lha'i bu bzang po zhes bya ra gyur nas/ dga' ldan du byamasamagon dang rgyal ba rab gsal
la chos gsan pa na/ 'dzam bu gling du yul byang phyogs kha ba can gyi ljongs su sems can gyi don la bsams bzhin du srid bzungs shig ces lung bstan te gnang ba stsal ba'i
rkyen gyis 'di nyid du skye ba bzhes zhes grag go/ sku bltams pa'i yul ni zhwa lu phu nub kyi gnas gsar dge 'phel du yab sku zhang dpal 'byor bzang po dang / yum sa skya
mal mgon pa'i sras mo rin chen sangs rgyas 'dzoms pa gnyis kyi sras su rab byung bdun pa mi phe 'brug gi la sa ga zla ba'i tshes bco lnga la me tog gi char dang sa g.yo
ba sogs ltas ngo mtshar ba mang po bcas te 'khrungs so/ /lhums su bzhugs pa'i tshe yang nub gcig yum gyi rmi lam du mngal gyi nang nas nyi ma'i dkyil 'khor zhig phyir
'thon nas nam mkha'i mthongs su byung ste 'od zer rab tu 'phro ba dang bcas pa rmis so/ /sku bltams nas cher ma lon pa zhig la sku rdzi sogs kyis phyag phyi byas te/ sku
zhang chos rje phyogs las rnam rgyal pa'i drung du gshed dmar lha lnga dang 'chi med rnga sgra sogs kyi dbang gsan/ dgung lo gsum nas bdun gyi bar la gshed dmar gyi snying
po nyin

rer nyer gcig re chag med dang / de nas dgung lo bcu'i bar brgya re/ dgung lo bcu gcig gi thog tu glang chen brag tu gshed dmar gyis bsnyen pa yongs rdzogs dang bcas pa mdzad
pas zhal gzigs pa byung ngo / /dgung lo dgu bzhes pa'i skabs su tshe thar gyi zhon ra rgan mo zhig yod pa lug rdzi la khyod nga la ma nyan pas mthu byas nas sngon la bshan
pa gsod/ de nas khyod rang gsod gsungs te/ gsol zan la rnam sras drag gtor gyi gzugs bcos/ nyi ma phyed tsam gyi bar yun la thugs dam sgrub pa'i tshul mdzad de/ phyi
dro gtor ma 'phan pa mdzad pas de ma thag bshan pa chad thung sar tshig brtsegs la brten nas grir shi bas/ lug rdzi bred nas tshe thar byir ma'i tsal dang bcas te 'gyod
bshags phul lo/ /dgung lo bzhi tsam nas rab tu 'byung 'dod gting nas byung yang / yab yum gyis ma gnangs phyis dgung lo bcu bzhi bzhes dus thugs la 'di snyam du/ ngor pa
rdo rje 'chang de mkhas btsun bzang gsum 'dzoms shing / khams pa'i grwa pas bskor ba zhig yod zer bas/ der rab byung la bros na nyag kyang nya/ yab yum rnams kyi sa nas rjes
bsnyegs klang glags mi rnyad pa gcig 'ong ba 'dug dgongs ngor du 'bros par brtsams pas/ yum gyis rig nas yab yum bka' bgros mdzad da cis kyang rab tu 'byung dgos na zhwa
lu kho nar byas pas chog ces gsungs

pas / de nas dgung lo bco lnga bzhes pa sa pho rta'i lo rgyal gyi zla ba'i tshes gnyis la gdan sa chen po ri phug bla brang du mkhan chen 'khrul zhig tshul khrims rgyal mtshan
pa'i zhal snga nas dang / slob dpon dka' bzi pa rin chen rgyal mtshan sogs mkhan slob dge 'dun dang bcas pa bcu bdun gyi tshogs las dge tshul gyi sdom pa yang dag pa
bzhes bar mdzad/ mtshan rin chen mkhyen rab mchog grub ces bya bar gsol/ de'i tshe me tog gi char mang bo bab pas las gral pa kun na re/ dge bshes bzang po zhig yong ba'i
snga ltas su 'dug go zer skad/ de nas 'ga' zhig gis phar phyin la thog mar thugs gnyer gnang ba 'thad ces zhu ba la/ rje rin po che rin chen dpal grub pa'i gsung gis nged
kyang na sorgas/ dge 'phel gyi rdor dbyings sgrub mchod kyi gtso bo yang drung gis mdzad dgos pa yong shing / grub dbang nam mkha'i mtshan can gyis nged la gnang ba'i chos
rnams kyang bdag po la 'phrod pa byed dgos pas/ thog mar rdor dbyings la gzigs pa cis kyang 'gab gsungs pas/ rdor dbyings la thugs sbyongs mdzad/ phyag rgya dbyangs sogs
sin tu zhi bar zhus/ lag len 'di la shin tu nges pa dgos pas o song kyis ma yong gsungs nas/ dpon slob gnyis kyis dkyil 'khor yongs rdzogs kyi bris thig sogs phyag len
phra zhib tshun chad thugs yul du nges pa dang / dbyangs kyi sa tshigs shin du nges pa'i bris sgrub tshar gsum mdzad/ de nas bka' bzhi pa

rin chen rgyal mtshan gyi drung du/ phar phyin gzhung 'grel dang bcas pa'i rgyugs 'bul gnang nas bshad pa tshar gcig gsan/ shar chen thams cad mkhyen pa ye shes rgya mtsho
la rdo rje 'byung ba'i bshad bka' shin tu zhib pa/ 'dus pa 'phags lugs kyi bskyed rdzogs kyi bsad pa sogs 'phags yo ga dus gsum gyis mtshon pa'i rgyud se bzhi la bu ston
thams cad mkhyen pa'i gsunggsang rab yod pa thams cad kyi steng nas lag len dgos pa phran tshegs tshun dang / bshad pa dgos pa rnams don tshoms su gsungs pas/ sngags skor
gang shes 'di'i shes rgya la sku drin shin tu che ba yin gsung / dgung lo bco brgyad bzhes pa'i skabs dpe mtshams mdzad de phar phyin 'grel chung / byams chos phyi ma bzhi/
tshad ma rnam nges/ mngon pa gong 'og/ 'dul pa mdo rtsa sum brgya ba dang / dbu ma rtsa 'jug rnams kyi gzhung thugs 'dzin gnang zhing mtshan nyid kyi grwa sa thugs mos
bzhin du'ang 'byon rtsis gnang bas/ mnal lam lam du gsang sngags rkyang pa gzhan phan che ba'i lung bstan dang / mtshan ma gzigs nas thugs 'dun gshol/ ngor e waM du rje
rdo rje 'chang kun dga' bzang po la lam 'bras sogs gsan/ dgung lo nyi shu rtsa gnyis pa sa mo glang gi la sngar gyi mkhan po kun mkhyen tshul khrims rgyal mtshan dpal bzang
po de nyid dang las kyi slob dpon dka' bzhi pa rin chen rgyal mtshan/ gsang ste ston pa shar chen ye shes rgya mtshos mdzad nas mkhan ssalob dag 'dun dang bcas pa bcu
gsum gyi dbus su/ dpal zhwa lu'i gtsug lag khang gi

cha mkhas pa tsandra'i gzims khang dkar por bsnyen rdzogs mdzad/ de'i tshe me tog gi char chen po babs/ mkhan po rin po che de nyid la theg pa chen po'i sems bskyed rgyal sras
dngul chu ba'i yig cha'i steng nas gsan te byang chub sems dpa'i sdom pa yang dag par bzhes/ gzhan yang bde mchog lU i ba'i dbang bka' sogs bde skor/ dpal dus kyi 'khor
lo'i bshad bka'/ man ngag gi bka'/ de dag gi rgyab chos 'grel chen dri med 'od sogs dang / lnga bsdus/ gza' lnga/ rgyu mtshan rtsis sogs dus 'khor gyi skor/ gsang 'dus
kyi bshad bka' dang man ngag gi 'khrid/ gshed skor sogs rgyud sde bzhi la brten pa'i dbang bshad man ngag gi skor bsam gyis mi khyab pa dang / bu ston thams cad mkhyen pa
yang sras kyi bka' 'bum phal che ba'i lung gsan no/ dka' bzhi pa rin chen rgyal mtshan la gtso bor mdo phyogs kyi skor gsan/ rje rin po che rin chen dpal grub pa la dpal
rtse dbyings gsum gyis mtshon pa'i rnal 'byor rgyud kyi dbang bka'/ bshad bka' sogs gtso bor gsan te/ rdor dbyings kyi dbang gi skabs su snga sor thugs sras lo tsA bas
grub dbang nam mkha'i mtshan can la kun mkhyen bu'i dbang rdzas rnams gnang nas rnal 'byor rgyud kyi bstan pa'i bdag por bskos/ de bzhin du nam mkha'i mtshan can gyis rje
dpal grub pa la gnang nas bstan pa gtad/ rje de nyid kyis 'di nyid gnang nas rnal 'byor rgyud kyi bstan pa'i bdag por mnga' gsol lo/ /gzhan yang chos rje rong po

blo bzang pa/ mus chen dkon mchog rgyal mtshan/ bdag chen rdo rje 'chang blo gros rgyal mtshan/ gu ru shes rab bzang po/ mkhar chen brag pa nam mkha' rgyal mtshan/ ri khrod
dga' ldan pa chos rje nam mkha' tshul khrims/ mon rdzong ras pa zla ba rgyal mtshan te yongs su dril bas mkhas grub kyi bla ma bcu gnyis tshul bzhin du bsten nas/ dgung
lo bco lnga nas lnga bcu nga brgyad kyi bar chos gsan pa rnams dril bas/ dbang zur bka' mi 'dra ba brgya dang nyer drug/ khrid zur pa lam 'bras kyi skor/ ne gu'i skor sogs
khrid bka' mang po yod pa rnams kyang re rer bgrangs pas khrid chen sum cu tsam/ brgya rtsa rgya mtsho sogs re rer bgrangs pa'i rjes gnang drug cu/ lung bka' dang bshad
bka' gnyis stong dgu brgya bcu gnyis tsam gsan te chos kyi bang mdzod chen por gyur pa mdzad do/ /sgrub pa mdzad tshul yang sngar dgung lo bcu gcig la gshed dmar gyi bsnyen
pa dang / bcu drug pa la rdo rje 'jigs byed dang / yo ga rdo rje dbyings sogs kyi bsnyen sgrub mdzad/ dgung lo nyer gsum pa la thar lo nyi ma rgyal mtshan sogs kyi sgrub
gnas ra tsa shar gyi phu na smon mkhar rdzong zhes bya ba yod pa der lo gsum gyi bar la thugs dam sgrub pa kho na mdzad/ mnal phal cher 'od gsal du chud chos skyong rnams
bran bzhin du 'dus nas 'phrin las byed pa sogs byung ste/ lan gcig g.yal byung bas zhal gyi ma le bud de/ ci byas kyang ma tshud par nye gnas e ma 'chi 'bod par gtong
rtsis mdzad pa'i tho rangs mnal lam du mi nag

po dung long can cig gis ma le ngas 'jug pa yin zer nas bcug pa rmis/ gnyis sad nas ma le tshud 'dug gsungs skad/ gzhan yang gur zhal gnyis dang / dpal ldan rdo rje rab brtan
ma sogs dngos su byon nas/ gnod byed byung na nged rang rnams 'ong nas sgrol ba yin/ khyed rang gis gtor ma lag tu blangs nas brgyab nas sems bskyed la gnod pas ma byed
zer/ 'khrul zhig rje'i drung du sbyor drug gi 'khrid gsan te ri phug gi gzims khang gong du mun mtshams la bzhugs pa'i tshe 'od gsal gyi mdangs la zhwa lu pa rnam/ shangs
bsreg shing tshun/ rta nag mda'/ stag la tshun tsam gyi khang zhing / mi dang dud 'gro/ tha na chu nang gi srog chags sogs gang byed thams cad mngon sum ltar gzigs so/
/de nas bzungs 'dod na mun pa la yang dpe cha mthong ba byung pas/ kre'o rab 'byams pa sogs la mtshan mo mun nag la lung mang po byas pa'i rgyu matsan de yin gsung / dgung
lo so gcig pa la dbang ldan chos 'khor gyi gdan sar phebs/ der gtsug lag khang gsar bzhengs dang chos 'khor rgya cher bskor de na 'khod pa'i dge tshul slong rnams kyang
'dul ba'i kun spyod ma dag par gzigs te/ gong tshig gi dus mi phyugs pa'i phyir grib tshod lta ba dang / zas skom gyi 'og tu chab gtong ba sogs phyag len phra mo tshun
'dul ba'i gzhung dang sbyar nas bslab ste btsun pa rnams 'dul khrims la bkod/ skabs shig zhwa lu phu'i glang chen brag sogs kyi ri mtho

po rnams su byon nas sgrub pa mdzad/ nyin gcig po ta la'i lho phyogs chos 'byung grub ces bya ba'i rtse la bzhugs pa'i tshe/ ye shes kyi mkha' 'gro ba zhig gis sku tshe'i tshad
dang phyi ma'i zhing khams lung bstan/ dgung lo so dgu pa la sku khams shin tu bsnyel ba byung nas/ sngar rgyal ba mus chen pa'i lung bstan la dgung lo so bdun khongs
su rtsa rir byon nam mkha' spyod du gshegs pa zhig yod gsungs yod pa de las ni thal 'dug na'ang / 'chi sa rtsa ring byung na phyi ma mkha' spyod du 'gro dgongs pas der
'byon rtsis mdzad/ lha sar phebs nas zhabs skor 'bum thar mdzad pa'i tshe skor lam du ye shes kyi mkha' 'gro ba sngon mo zhig gis gser btul ma zho gang phul/ jo bo bcu gcig
zhal gyi drung du phyag mchod mdzad pa'i tshe sems can la dmigs pa'i snying rje drag pos smre sngags chen po shor bas/ jo bo'i zhal nas khyod mthong thos dran reg gi sems
can thams cad ngan song du mi 'gro ba'i sems rgya chen po bskyed zer ba zhig byung gsung / rtsa rir gshegs pa la zhwa lu'i dpal ldan rdo rje rab brtan ma shin tu 'phreng
bas dngos su na bza'i thu ba nas 'then pa dang / 'tshubs par byung bas slar yang gtsang la phebs dgos byung / ri phug gi gzims khang shar chen du bzhugs nas bu lugs kyi
dbang bka' rnams lo gsum gyi bar la dbang sbyin mdzad/ khyad par dpal dus kyi 'khor lo'i rdul tshon gyi dkyil 'khor bzhengs te/ dbang bka' tshar brgyad gnang ba'i tshe
rdo rje rnal

'byor mas dpal dus kyi 'khor lo'i dkyil 'khor du rje nyid la dngos su dbang bskur gnang bas/ nye brgyud thun mong ma yin pa bzhugs pa'ang da lta'i dbang rgyun 'di ka yin cing
/ lugs gzhan las khyad par du 'phags par shes bar bya'o/ /dgung lo zhe lnga pa la yo ga'i cho ga yod pa'i grwa sa dpal 'khor bde chen/ mkhar kha chos sde/ rtsis gnas gsang
/ zha lu/ bsam grub rtse rtse tshan/ lha bo sogs dgon sde thams cad la rdo rje rtse mo'i sgrub mchod 'pher ba thams cad dbang ldan chos 'khor du 'dus shog ces pa'i spring
yig stsal/ rtse mo sgrub mchod zla ba phyed kyi bar la tshar gnyis grub/ dkon mchog gi drung du mchod pa'i bye brag rigs so so re re la'ang mar me/ lha bshos/ spos
hreng sogs brgya rtsa brgyad re phul/ dge 'dun rnams la'ang bsnyen bkur 'phul ba bsam gyis mi khyab pa mdzad de rdo rje rtse mo'i sgrub mchod bod gangs can gyi khrod du de
las legs tshogs che ba dus gsum du ma byung ba zhig mdzad/ dgung lo zhe bdun pa la ri phug tu nag nya la dus 'khor sgrub mchod tshugs pa gnang zhing dge sleng chos legs
pa sogs grwa pa lnga bcu tsam la dus 'khor rgyud 'grel gyi bshad pa mdzad/ dgung lo lnga bcu rtsa gcig pa la thugs dam gyi nang rten gser sku rdo rje 'chang bzhengs/ nga
bzhi pa la rgyan mkhar zam kha brag khung du bdud rtsi ril bu'i sgrub pa mdzad nas ril bu zos ba'i gang zag 'das dus 'ja' zug pa dang me tog gi char bab pa sogs mthong

ba'i chos la ngo mtshar mang du byung ngo / /dgung lo nga drug pa la sku mtshams la bzhugs dus sa skya'i bdag chen rdo rje 'chang blo gros rgyal mtshan pas nA lenDa'i gdan
sar phebs dgos pa'i zhu nan byung ba rje nyid kyis lugs gnyis thad nas mi 'pher tshul dang / khyad par na so rgas/ mig mi gsal ba'i stobs kyis sngar gdan sa yod na'ang sprod
ran gda' zhing cis kyang mi yong / de bas chos rje paN chen shAka mchog pa da lta glang thang na bzhugs pa de las 'os med ces zhu ba gnang yang / slar da dung rab lo
gsum/ tha ma lo gnyis cis kyang gnang dgos zhes bka' nan ches pa sogs kyis lo de'i zla ba drug pa'i tshes bcun la ri phug nas phyag bteg de dus zhwa lu/ tshong 'dus kyi skya
btsun thams cad ri nyil ba bzhin 'dus nas thams cad kyang sems 'phreng bas ngu chom byed pa rnams la thugs kyis ma bzod par phyag 'tshal gdong du chos khri brtsigs pa'i
steng nas der 'dus pa'i skye bo khri phrag rgal ba la theg pa chen po'i sems bskyed gnang / rim gyis zla ba bdun pa'i tshes bcu gsum la rong ston thams cad mkhyen pa'i
rgyal tshab tu mnga' gsol/ der btsun gsar sum brgya lhag tsam la rab byung dang bsnyen rdzogs kyi sdom pa stsal/ mgon khang gsar bzhengs dang chos zhu ba stong phrag gcig
dang sum brgya tsam la gsung ngag lam 'bras kyi bka' chos gnang / de'i ston bo gtsang du phebs nas ri phug tu sgrub mchod mdzad pa dang zhwa lu gzhi grwa dang phyogs nas
mjal mkhan rab tu mang po la dbang

khrid lung sogs chos 'khor bskor nas dbyar chos lam 'bras gsung ba la nA lendrar phebs/ dgung lo drug cu pa la ri phug tu phebs nas sgrub mchod sogs sngar lugs bzhin dang /
sgrub thabs rgya mtsho'i rjes gnang sogs gsung chos shin tu mang ba gnang / bu ston yab sras kyi bka' 'bum yig mkhan bcu bdun tsam gyis yi ge 'bru ma zhe gcig tu bzhengs
pa legs par grub/ de nas nA lendrar phebs nas chos 'khor rgya chen po bskor te/ mdor na rje nyid kyi chos gsung tshul sogs gzhan mang du smos ci 'tshal/ tha na dbang bka'
gnang ba rang yang / dus 'khor sku gsung thugs yongs rdzogs kyi dbang bka' tshar sum du so lnga/ mkha' 'gro rgya mtsho tshar bcu/ rtse mo rigs bsdus kyi dbang bka' tshar
nyer lnga/ dpal mchog rigs bsdus tshar bcu dgu/ rdor dbyings tshar brgya dang nyer bdun/ chos dbyings gsung dbang tshar sum cu/ khams gsum rnam rgyal tshar bcu bdun sogs
gzhan gyis tshar re re tsam yang bskur thub pa dka' ba'i dkyil 'khor chen po de dag gi dbang tshar lan grangs de tsam zhig mdzad de gzhan rnams des rigs 'gre zhing rgyas
par rje zhwa lu lo tsA bas mdzad pa'i rnam thar mthong ba don ldan nyid la blta bar bya'o/ /de ltar dgung lo drug cu re gnyis pa me mo sbrul lo yan gyi mdzad pa rnams rje
zhwa lu lo tsA bas yi ger btus nas spyan lam du phab ste rjes gnang byin rlabs kyi bka' don gyi tshang pas/ da ni

zhal nas gsung pa'i bka'i slad du rje nyid nas lung thugs rje bzung tshal/ zhes sku dngos la lung gnas ba zhus pas tshegs pa mang po la lung stsal/ de nas lo de'i zla ba bdun
pa brgyad pa la sku mtshams mdzad pa'i dus/ mtshan lam du nam mkha' thams cad de bzhin gshegs pas gang ba'i khrod nas bud med dmar mo zhig gis mkha' spyod kyi gzhig gsos
grub yod pas shog zer ba cig byung gsung / de rjes yang slob ma rnams la chos bka' rgya cher gnang ste/ 'o de tsam yin/ de grub pas blo bde gsung ba sogs thugs sna bsdus
pa'i tshul mdzad pas nA lendra'i grwa rgan rnams kyis dwogs pa la gtsang du bzhud 'dod pa yin 'dra snyam sa skya bdag chen ngo chen la sbran nas nA lendra rang du bzhugs
dgos ba'i zhu ba phul/ rje nyid nas bcu bzhi mchod grol grol sdod/ de nas cha mi 'tshal gsung / zla ba bcu gnyis pa'i tshes bcu bdun gyi nyin/ nga bu ston chos rjes yo
ga'i bstan pa spel du btang pa yin/ zhwa lu ba rnams kyi rten 'brel cung zad log pa'i stobs kyis mdzad pa tha ma 'dir ston dgos pa byung / 'on kyang sems can re re'i mdun
na nga'i sprul pas khyab yod pas gsol ba thob ces sogs gsung zhing / tshes bco brgyad kyi snga dro'i cha la thugs dam chag med kyi rim pa thams cad mdzad/ lhag par bhu
ri pa'i rgyun bshags tshar mang ba gsung ba dang srid pa gsum 'bar sogs nas/ he ru ka dpal bsngags pa lhan cig gar byed shog ces pa'ang brgya phrag mdzad/ de'i tshe yang
me tog gi char mang po bab/ de nas srod kyi cha la sku

gshegs pa'i tshul bstan/ gdung sbyangs pas ring bsrel bres gzhal nus pa dang / gshed dmar/ nA ro mkha' spyod ma/ phyag na rdo rje'i sku sogs byon/ gsung las 'khrungs pa'i bu
chen bsam gyis mi khyab mod/ brgyud 'dzin gyi gtso bo/ mkhan chen rigs 'dzin rgyal po/ dpon po rin chen rgyal po/ lo chen chos skyong bzang po/ rdo ring kun spang pa chen
po/ sbyang lung gzhon nu chos grub sogs yin cing / gzhan yang de skabs kyi mkhas grub phal cher dam pa 'di nyid kyi slob mar ma gyur pa med pas 'brug pa kun legs kyis
kyang thog mar rje 'di nyid la bsnyen rdzogs zhus pa'i lo rgyus snang / sku dngos kyi 'dul byar ma gyur pa'i slad ma'i rjes 'jug rnams la gsung gi bdud rtsi'i bgo skal stsol
phyir thub bstan rin po che'i btsas su 'gro ba'i bka' 'bum yid bzhin gyi nor bu dag kyang yod do/ /gzhan yang gzugs sku'i bkod pa bsdus rje btsun zhwa lu lo tsA ba la
zhal dngos su bstan nas bdud rtsi ril bu'i sgrub tshul gnang ba sogs ngo mtshar gyi bkod pa bsam gyis mi khyab cing gsang ba'i rnam thar brjod kyi mi lang ba gda' bas/ rjes
'jug thams cad kyang bskal pa bzang po'i tshul shes par byas te/ gsol ba 'debs pa la 'bad par bya'o/ /rje nyid me mo sbrul gyi lo/ rgyal gyi zla ba'i tshes bco brgyad
la zhi bar gshegs pas dpal na lendra'i chos grwar dus kyi tshes grangs la mchod pa 'bul ba'i las byed rnams la yang chos rje

bco brgyad pa zhes da lta'i bar du grags nas yod do/ / | //gsol 'debs las/ rigs 'dzin skyo ston sngags 'chang rgyal po'i zhabs/ /thams cad mkhyen nges lo chen chos skyong bzang
/ /rin chen grub bstan rgyal po'i srid 'dzin mkhas/ /mtshungs med dam pa gsul la gsol ba 'debs/ /zhes 'byung bas/ dang po mkhan chen rdo rje 'chang skyo ston rigs 'dzin
rgyal po'i zhal snga nas de ni/ sngon gyi dus na lha'i bu bzang skyong dang / de nas jo bo chen po dpal ldan a ti sha dang / grub chen mi tra dzo ki dang / rgyal sras
thogs med bzang po dpal rnams su sku skye ba bzhes tshul gsungs pa'i phyir na/ dam pa 'di'i rnam par thar pa gzhan dag kyang so so skye bos tshad 'dzin par mi nus shing
mtha' rtogs dka' ba zhig go/ dus 'dir 'khrungs pa'i yul ni tshong 'dus kyi sa'i cha dgon pa dge lung par grags pa'i gnas de nyid du/ skyo 'od 'byung skyo ma gcig lab sgron
gyi bla ma/bsod nams bla ma/ mnyam med sangssnang thang mkhan po rgyas bsgom pa/ skyo ston snar thang mkhan posmon lam tshul khrims sogs mkhas shing grub pa brnyes pa'i
skyes bu dam pa mang po 'khrungs pa'i dbon brgyud du yab skyo ston padma rdo rje dang / yam bya mchu nang pa'i sras mo rdo rje rnal 'byor ma'i rnam 'phrul du grags pa bsod
nams skyid ces bya ba de nyid kyi sras su skye ba bzhes te/ de'ang lhums su zhugs dus klu'i dbang po'i rnam pas yum la gnas g.yang ba'i tshul du byung zhing / slar rab
byung bdun pa'i me mo sbrul gyi lo la/ me tog gi

char dang / 'ja' 'od rol mo'i sgra sna tshogs bar snang las sgrog pa sogs ngo mtshar gyi cho 'phrul du ma dang bcas sku bltams/ dgung lo gsum bzhes dus su/ 'jam dpal mtshan
brjod/ bzang po spyod pa'i smon lam/ tshe gzungs rnams bslab ma dgos par rang rdol du byung / gzhan yang dus 'khor bsdus brgyud sogs kyi tshig thar thor zhal 'don gnang
ba dang / byis pa tshogs pa'i dus su yang de dag la gsung bshad gnang tshul sogs byung pas/ yab kyi zhal nas kyang nged kyi bu 'di ngo mtshar can gcig 'dug gsung ste mnyes
so/ dgung lo lnga bzhes pa lcags mo bya'i lo/ hor zla dang po'i tshes brgyad la/ yab kyi bu chung 'khrid nas ri phug tu 'khrul zhig rin po che tshul khrims rgyal mtshan
la 'jigs byed kyi dbang zhus/ dbang gi dus su me tog gi char chen po bab cing 'khrul zhig rje'i bka' las/ dge lung ba'i bu chung 'di btsun pa la chug cig /'di la bstan pa
'dzin nus pa'i dge bshes shig yong ba 'dug go gsung / yab kyi drung du thog mar phyag rdor 'khor chen gyi dbang zhus/ gzhan yang 'jigs byed kyi bskyed rim sogs kyi 'khrid/
rdzogs chen a ro'i 'khrid sogs gsan/ mthu gtad ser gsum gyi zhal bzhes man ngag chig brgyud bka' rgya ma 'ga' re yang zhus mod kyi phyis su de 'dra gzhan la spel mi dgos/
rang gis yang sems la ma zin par brjed du bcug gsung / dgung lo bcu gsum pa sa mo sbrul gyi lo/ hor zla bzhi pa'i dmar phyogs kyi rdzogs pa dang po'i nyin ri phug chos

kyi pho brang chen po'i dri gtsang khang gi gzims chung ka bzhi mar/ kun mkhyen tshul khrims rgyal mtshan dpal bzang pos mkhan po dang / las slob byang sems tshul khrims/ gris
tshod pa mkhas grub chen po nor bzang rin chen gyis mdzad de dge 'dun bcu phrag gcig tshogs pa'i dbus su dge bsnyen bzung dge tshul gyi bar bsgrub par mdzad/ de'i tshe
yang ngo mtshar ba'i ltas mang po byung bas mkhan slob dge 'dun dang bcas pa zhal mthun par jo sras 'di la bstan pa'i bdag po zhig yong ba 'dra zhes gleng ba mdzad/ der
'dus tshogs su rab byung ston mo'i tshul du mang ja'i bsnyen bkur zab pa gcig btang / dus de nas bzung ste dgongs mo thug pa phor gang tshun chad zhal du mi 'khyer ba'i
kun spyod gtsang sing deb kho na dang / 'bral dge tshul gyi bslab bya phra rags thams cad la dag ther mdzad de rang bzhin gyi kha na ma mtho ba cung zad tsam gyis ma gos
par gnang / de nas hor zla lnga pa'i tshes brgyad kyi nyin slob dpon byang sems tshul khrims kyi spyan sngar bzhugs te/ 'grel ba don gsal dang / phar phyig kyi TIkka lung
gi snye ma sogs thugs 'dzin gnang zhing bshad sbyong zhib pa mdzad nas dgung lo bco lnga ba lcags mo lug gi lo sa ga zla ba'i nyi shu gcig la zhwa lu'i mthil gyi 'dus tshogs
dbus su phar phyin gyi bshad gsar gnang / dge 'dun rnams la bsnyen bkur gyi ston mo rgya cher bsgrub te zla ba phyi ma tshes 'phral la e waM chos ldan du phebs/ rje
btsun kun dga' bzang po la lam 'bras sogs

gsung chos rgya cher gsan pas/ rje dei' bka' las/ khyed bstan pa la phan pa'i dge bshes bzang po gcig yong pa 'dug pas re zhig mdo phyogs kyi slob gnyer ma dgos/ de'ang bla
ma mkhyen rab dbang phyug gi phyag phyir phyin na legs po 'ong gsung / mtshan mo ngor gyi lam 'bras lha khang du bzhugs nas sku gnyer gyi sang nyin spor rgyu'i mar me rnams
rje nyid kyi de nub spar nas mar me brtag pa mdzad pas thams cad rgyal mtshan 'dra ba byung pas thugs dgyesdges grags bro khrab pa'i lo rgyus gsung / dgung lo bcu drug
bzhes pa'i dus bzhad grwa tshang chen mor chos rje mkhyen rab dbang phyug grags pa bzang po'i spyan sngar phebs te phar phyin 'dul mngon sogs la mkhas par sbyangs/ de dag
gi rgyab chos mang po'i lung dang / gzhan yang spyod 'jug /bslab btus/ mdo kun las btus sogs gsan/ khyad par kun mkhyen nam mkha' bsod nams pa slob chung du bsten nas
mdo phyogs mtha' dag blo gros kyi bum par bskyil ba mdzad/ ston chos kyi thog zhig la bshad dpon tshang du dpon slob thams cad byon nas/ kun mkhyen nam mkha' bsod nams pas
brgyad stong 'grel chen gyi bshad pa gnang ba gsan pa'i tshe/ mtshan mo thugs yul du mi bde ba'i dogs pa 'ga' shar byung bas tho rangs kyi char kun mkhyen nam bsod pa de
nyid 'jam dbyangs smra ba'i sengge zhig tu gyur nas/ khyod kyi mi bde ba rnams kho bas sel ba yin pas kha bzed cig gsang / zhal du ljags brkyangs pa 'dra ba zhig la ro
mchog

dang ldan pa gsol rgyu yod pa'i nyams zhig byung ste/ de ka'i mod la the tshom gyi mdun pa thams cad rang grol du gyur/ gsung rab mtha' dag la thogs pa med pa'i rnam dpyod
kyi rig rtsal rdzogs pa byung ngo / /slar yang dgung lo nyi shu rtsa bdun pa la ri phug tu phebs nas/ dus mchod chen mo'i skabs bstan pa'i rnam gzhag rgyas par gnang ste
rab 'byams smra ba'i sengge chen po'i mtshan rtags bzhes/ dgung lo sum cu so bzhi pa lcags pho stag gi lo hor zla lnga ba'i tshes lnga la/ bkra shis kyi gtsug lag khang ri
phug chos kyi pho brang chen por mkhan po sngar gyi rje btsun 'khrul zhig chen po de nyid dang las kyi slob dpon sku zhang mkhyen rab chos rje/ gsang ste ston pa'i slob
dpon kun mkhyen chos grub dpal bzang / grib tshod pa gnas brtan rgyan dar bas mdzad cing / mdor na yongs su 'dril ba'i dge slong 'dul ba 'dzin pa nyi shu'i dbus su rje rang
gi sku'i gcung po bla ma nor bu'i drung dang lhan cig bsnyen rdzogs bzhes te dge slong gi dngos por gyur to/ de ltar sgom pa thob nas bsrung bya'i gnas phra zhing phra
ba'i bar thams cad spyan gyi 'bras bu ltar bsrung pa mdzad pa/ nged sdom pa blangs tshun chad ltung bas gos ma myong zhes rje rang gis dngos su zhal gyis bzhes kyin yon
'dug pas skyabs su mchi ba der gda' 'o/ /gzhan du na sdom pa bsrung rgyu'i gong du bsrung bya ngo shes pa yang shin tu dka' zhing / de yang 'dul ba'i dbang du byas nas so
thar rigs brgyad kyi nang tshad tshangs spyod dge bsnyen man chad bud med dang ma bral zhing / de yan chad bud med

dang bral bas rtsa bzhin sdom dgos pa zhig ni de dus nas 'byung / de'i steng du bar ma rab 'byung dang dge tshul gyi sdom pa blang zer yang bsrung bya de ka ma gtogs yan lag
gi bsrung bya so so'i ngos 'dzin tsam yang mi dgos pa zhig dang / de nas dge slong bsgrub pa yin zer yang bsrung bya gong gi de ka ma gtogs/ lhag ma bcu gsum/ spang ltung
sum cu/ 'ba' zhig pa dgu bcu/ so sor bshags pa bzhi/ nyes byas brgya dang bcu gnyis dag la rtog 'jug tsam yang byed mi dgos pa zhig da lta'i chos gzugs rang cag kho na
ma zad/ gnas dus kyi grags ldan mang po la yang zhib tu brtags tshe yong gin yod pa 'dra/ de 'dra ba ni sdom pa dge tshul slong yin par 'dod kyang / bsrung bya tshangs spyod
dge bsnyen las ma bsrung pas/ thugs sras lo tsA ba chen pos ston pa'i zhu yig las/ rtsa bzhi sdom kyang lhag ma la sogs bag yangs spyod cing blang dang dor ba bya ba
mi shes dge slong yin zhes bdag la bstod/ /ces dge slong du 'dod pa ha cang thal che ba yin tshul gsungs/ bod 'dir gleng dar mas sangs rgyas kyi bstan pa bcom dus lha lung
dpal gyis rdo rjes thugs snying rje chen pos kho rang bsad/ de rjes khyim pa 'ga' zhig gis btsun pa bcos te sngon gyi lha khang rnying pa'i gyang ris su gnas brtan bcu
drug bris pa la dpe byas nas skra bregs shing sham thabs kyang sngo dmar ser gsum brtsegs ma gyon/ stog 'gag gi gong pa dag kyang dkar po byas lag tu spos phor bzung la
ming gnas

brtan dgra bcom pa btags pa yin skad/ de dag gis dbyar gnas phyed zer nas zla ba re tsam bud med dang lhan cig mi nyal bar byed/ de nas dgag dbye byed zer nas bud med dang
nyal ba byung ste/ de dang cha 'dra bar ma dgongs pa'i nyen yang mi 'dug /bstan pa phyi dar gyi thog ma la yang rA chen lo tsA ba dge slong rdo rje grags pa gsang sngags
la mkhas shing grub pa brnyes pa'i skyes bu dam par gyur pa ni rtsod pa dang bral ba zhig yin/ khong gi drag po mngon spyod kyi 'phrin las bcol nas mi mang po bsgral ba dang
/ chas yang bkag med du gsol zhing rigs kyi sras bskrun par mdzad pa grags che/ de tsam mdad nas 'dul 'dzin du zhal gyi ma bzhes na skyon ci yang ma mchis te/ mdo dag
las/ ji ltar grong khyer skye bo'i mi gtsang lud/ /de ni bu ram shing ba'i zhing la phan/ /de bzhin byang chub sems dpa'i nyon mongs lud/ /de ni sangs rgyas chos rnams bskyed
la phan/ /ces sngags bla med tsam du ma zad phar phyin theg pa'i skabs na yang / gang zag khyad par can la dmigs bsal yod par gsung / rA chen khong gis 'dul 'dzin du
zhal gyi bzhes nas bsnyen rdzogs kyi mkhan po gnang bas/ chos rje thams cad mkhyen pa bu ston chen pos/ kye ma gangs ri'i khrod 'di na/ /mkhan slob khyim pas byed pa dang
/ /ces sogs gsung nas thugs shin tu yang ba'i gnas su mdzad pa yin no/ /da ni dkyus la 'jug ste/ de yang rje nyid kyi dgung lo so lnga pa la dbus su phebs pa'i lam zhor
'bras yul skyed tshal du rong ston shes bya kun rig gi bu

chen kun mkhyen sangs rgyas 'phel ba'i drung du/ tshad ma rnam 'grel/ 'bum rgyas 'bring bsdus gsum rnams kyi bshad lung stabs gcig tu gsan/ rim gyi mkhas pa'i chos grwa gsang
phu ne'u thog tu phebs gling smad kyi paNDi ta chos rje yon tan rgya mtsho la brten nas slar yang skyar sbyang gi tshul du/ phar tshad kyi gzhung mtha' dag la thugs gnyer
mdzad/ de nas 'bras spungs su thegs nas slob dpon ldan ma pa la dbu ma rtsa ba shes rab/ dbu ma la 'jug pa rig pa drug cu pa/ stong nyid bdun cu pa/ zhib mo rnam dag
/rtsod bzlog rnams gsan/ de'i skabs shig bla ma byang sems de mo thang pa'i snyan pa gsan pas thugs 'phrog pa byung rung / 'phral ri bo dge ldan du phebs nas der ba so chos
rje khri la bzhugs pa dang dus mtshungs pas de nyid sogs mkhas pa 'ga' la gtugs te/ rje btsong kha ba'i dbu ma'i skor la rang bzhed kyi bshad srol byung ba rnams legs
par gzigs dgos dgongs kyang / tho rangs mnal lam du bud med gcig na re/ dge ba'i bshes gnyen pa myur du mngon par rdzogs pa sangs rgya bar 'dod na byang chub sems bsgom par
bya'o/ /de kho na la gces spras su bya'o/ /zhes bya ba kho na bshad gda' bas de dgongs sam/ zer ba dang mnal sad pas dge ldan du phebs 'grul gshol te de mo thang du shar
rgyag phebs/ de skabs nam zla dgun po yin pas chu 'khyag gi lam zhig la snga dro thogs thag rgal nas 'byon

dgos pa zhig byung ste/ zhabs la 'khyag pa rke 'khor lta bur chags zhing zhabs 'bring pa gcig yod pa des smre ngag drag po bton pas/ nyid kyi zhal nas/ spyod 'jug las/ nya
pa gdol pa zhing pa la sogs pa/ /rang gi 'tsho ba tsam gyi don du yang / /grang dang tsha la sogs pa'i gnod bzod na/ /'gro ba'i don du bdag ltas ci mi bzod/ /ces gsungs pa
ltar chos phyir grub thob gong ma rnams kyi dka' ba ci tsam spyad 'dug ltos dang gsung / zhal gdams mang po'i sgo nas lam bstungs te 'khrid pa gnang / de yang blam ma de
thang pa chen po sku mtshams dam po la bzhugs nas gzhan la mjal kha gnang gin mi 'dug na'ang / rje nyid phebs rgyu'i nub mo 'od gsal du rje btsun sgrol ma na bza' dar gyi
bun bun byas nas/ khyed kyi tshe rabs mang po'i gong nas rjes su bzung ba'i byang chub sems dpa' gcig sang nyin 'byon pa yod ces lung bstan byung ba'i rkyen gyis nang
par nye gnas la yang / de ring sar gnas kyi byang chub sems dpa' zhig 'dir 'byon kyin yod 'dug pas/ gsol ba zhabs tog bzang po'i grab kyis/ nged dang de 'phral mjal dgos
pa'i bsgug tu ma ster gsung / nye gnas des kyang grab zin pa dang rgyang nas blta zhing bsgug cing sdad de 'dug/ der rje dpon slob gnyis kyis kyang gung tshigs snga ba la
phebs te de 'phral mjal/ bla ma'i zhal nas/ lam bar la 'o rgyal chen po byung na'ang 'dir phebs bgo bcad bka' drin che gsung ba sogs dges pa mu med pas skyan gyi 'bras bu
ltar bcos

so / /der theg pa chen po blo sbyong dang 'brel ba'i zab chos rnams rdzogs par gsan te dus de nyid du bdag gzhan brje ba'i byang chub kyi sems rin po che thugs rgyud la spungs
pa bzhin du gyur pas chos rje de thang pa de nyid bka' din che ba'i bla ma zhig tu yang mdzad/ de thang dgon par bzhugs rtsis gnang yang yum gyi yi ge nan ches pa bskur
bas slar gtsang du phebs/ rje btsun dam pa 'khrul zhig tshul khrims rgyal mtshan gyi drung du theg pa chen po'i sems bskyed kyi cho ga chos rje thams cad mkhyen pa nas
brgyud pa rgyal sras dngul chu ba'i yi ge'i steng nas gsan/ phar phyin lung snye ma'i bshad pa/ spyod 'jug gi bshad pa de'i TIkka bus mdzad pa'i lung / 'dul ba la gces
pa'i gzhung brgyad kyi bshad lung sgrags ma/ bde gshegs snying po'i mdzes rgya dang / mdo phran mang po'i lung sogs rgyu mtshan nyid theg pa'i chos skor mang po dang / gshed
dmar lha lnga/ 'jigs byed zhe dgu ma/ gsang 'dus mi bskyod pa rnams kyi dbang bka'/ gzhan yang rjes gnang sgrub skor sna tshogs dang bcas pa gsan no/ /kun mkhyen chos
grub dpal bzang po'i drung du phar phyin/ 'grel pa don gsal/ tshad ma rnam nges/ 'dul ba mdo rtsa/ mngon pa kun las btus/ bka' gdams gzhung drug dang / gsang 'dus pa'i rgyud
le'u bcu bdun ma dang / nyer gcig pa dang / mtha' drug rab gsal/ 'grel pa sgron gsal/ lha mo bzhi zhus/ sgrub thabs mdor byas sogs rgya gzhung mang po dang / 'gos kyi
stong thun

sogs dang tshe dpag med lha dgu'i dbang gsan/ chos rje mkhan chen rin po che bshes gnyen bzang po rgyal mtshan dpal bzang po'i drung du phyag rdor 'gro bzang gi dbang dang
de'i rgya gzhung mang po'i lung / rnam sras kyi rjes gnang las tshogs man ngag sna tshogs dang bcas pa gsan/ shar chen ye shes rgya mtsho'i drung du/ don zhags/ rnam 'joms
dkar po sogs kyi dbang bka' de dag gi chos skor mang po'i lung gsan/ rdo rje 'chang mkhyen rab chos rje'i drung du dpal dus kyi 'khor lo'i dbang bshad man ngag dang bcas
pa/ gsung 'dus 'phags lugs/ ye shes zhabs lugs/ 'jig rten dbang phyug dang bcas pa'i dbang dang rgyud 'grel gyi bshad pa/ man ngag rim lnga dmar 'khrid/ gser sdings pa'i
nag 'khrid skor sogs gsang 'dus skor gyi chos bka' rje de nyid la mnga' ba phal cher dang / gzhan yang gshed skor yongs rdzogs/ lo nag gi dril gsum/ dbang rtse dbyings
gsum sogs kyis mtshon pas mdor na rgyud sde bzhi dang 'brel ba'i dbang bka'/ bshad bka' man ngag gi 'khrid/ de dag gi rgyab chos rgya bod kyi yig cha du ma dang khyad par
thams cad mkhyen pa yab sras rnams kyis mdzad pa'i gsung rab mtha' dag gi lung sogs zab chos shin tu mang ba gsan/ 'khrid rnams kyang myong 'khrid kho na mdzad cing / khyad
par sbyor drug u rgyan bsnyen bsgrub sogs dus 'khor gyi rdzogs rim rnams dang / gsang ba 'dus pa rim lnga sogs zab bzhes mdzad pas de dang de'i lam gyi drod rtags phag
cher dus der rdzogs nas zung 'jug bde ba chen po'i ye shes kyi rtogs

pa brnyes pa'i tshul ni/ rnam thar gsol 'debs las/ sbyor drug spros med rim pa lnga sogs kyis/ rdo rje'i lam la gnang du bsnun pa'i tshe/ /mtha' gnyis kun spangs bde stong
dbyer med pa'i/ /zung 'jug mngon du gyur la gsol ba 'debs/ /zhes 'byung ba ltar ro/ /de nas bu slob yang mang du 'dus par brten/ slob gnyer ba grwa pa brgyad cu skor zhig
phyag phyir 'khrid nas bzhang grwa tshang chen mor phebs/ der chen blo gros rin chen gdan sar bzhugs 'dug pas/ rje nyid nas grwa tshang chen mo'i zur 'chad pa mdzad de/
thog mar phar phyin gyi spyi don/ gzhung don sogs mkhyen rab dbang phyug yab sras kyi dgongs don so sor bkral nas bshad pa gnang / de'i zhe bzhad po dang / shangs/ snar thang
/ rta nag nyang stod sogs nas 'ong ba'i blo gsal gyi grwa slob yang tshan cher 'dus te/ de dag so so'i blo rab 'bring thams cad dbye bas skabs su gang bab kyi/ kha dog
dkar dmar rtsi ba nas bzung / phar tshad dbu gsum/ 'dul mdzod rnam gnyis sogs gzhung chog bar zhal gyi bzhes nas phebs kyang / mtshan lam du bstan bsrung ma chen mo byon
nas khyed 'dir ma bzhugs shig /bzhugs na sa chas ka thams cad ngas khyer 'gro ba yin gsung dre'u la bskal nas theg pa sogs byung zhing / sku khams

kyang log pas rta nag tu bzhugs pa'i thugs 'dun gshol nas zhwa lur phebs/ mon rdzong ras pa zla ba rgyal mtshan gyi spyan sngar phebs nas mar mi yab sras kyi thugs bcud rje
'ba' ra ba chen po skyes mchog rgyal mtshan dpal bzang la bka' bab pa'i/ phyag chen/ nA ro chos drug sogs dang mkhas grub khyung po'i zab chos rtsa ba ni gu chos drug /sdong
po phyag rgya chen po/ yal gal lam khyer rnams rnam gsum/ me tog mkha' spyod dkar dmar/ 'bras bu 'chi med 'phyug med kyi skor rdzogs par gsan no/ /de yang rgyal ba'i
gsung rab kyi don rnams thos bsam gyi gtan nas phab kyang rtse gcig tu nyams su ma blangs na 'bras bu sangs rgyas zer ba'i sgra bo che de mi thob par dgongs/ dgung lo bzhe
bcu zhe dgu ba shing mo sbrul gyi lo nyid rang gi bu slob dka' bcu pa rin chen bsod nams rnam rgyal la 'chad nyan gyi 'khur phog /rje rang bya bral mdzad nas lcags kyi
phu nu bstod nu gyen lung bde ba can zhes bya ba'i ri khrod dben pa zhig yod pa der phebs nas bsgrub pa'i dam bca' mdzad pa 'di ltar/ rang bzhin nyams dga' gzhan gyi 'tshe
ba med/ /chu dang 'o ma 'bras khu'i 'byor ba yod/ /chags dang sdang ba'i gtam yang ma thos pa'i/ /dben pa'i gnas 'dir kho bo yid rab spro/ /dad dang 'dun pas bsgrub pa
gtso bor bgyid/ /chos dang chos min blang dor ma 'dzol bar/ /le lo rnam g.yeng dbang du mi btang zhing / /bla ma'i drin gyi 'tsho ba'i gdams ngag rnams/ /sbyor ba dpyid
las lam gyi gzhi bzung nas/ /dngos gzhi dbyar las lta bur nyams sa blangs/ /de yang

rgyu med 'bras bu ri bong rwa/ /snga ma snga ma'i nyams myong mthar phyin bya/ /zhes gsungs te sku mtshams dam par bcad nas lo bdun gyi bar nye gnas ma gtogs su la'ang mjal
kha med cing rtse gcig tu bsgrub pa la bzhugs so/ /de nas chu pho byi ba'i lo'i dbyar sos kyi dus la bab pa na rgyab ri'i rtse la nyin mo'i rnal 'byor skyong du res 'ga'
tsam pebs/ gnas de nyid du thugs dam 'phel zhing khyad par snod bcug kyi snang ba sna tshogs 'di dag pa rab 'byams 'ba' zhig ma gtogs 'akrul snang a 'thas su ye mi 'char
ba zhig byung gsung / de yang rnam thar gsol 'debs las/ dag pa'i ye shes snang ba las byung ba'i/ /rin chen du ma las grub gzhal yas khang / /chos kyi yi ges mtshan pa nam
mkha'i khams/ /gang bar gzigs pa'i zhabs la gsol ba 'debs/ /de nas bzung ste 'od kyi snang ba las/ /legs par grub pa'i sangs rgyas byang chub sems/ /cha shas yongs rdzogs
shin tu mdzes pa'i sku/ /mngon sum gzigs pa'i zhabs la gsol ba 'debs/ /dbang po'i gzhu ltar yid 'ong sprin dbus nas/ /rta bdag brgyad kyi bskor ba'i rnam thos sras/ /rings
bar tshur byon bka' sdod zhal bzhes pa'i/ /mthu stobs rmad du byung la gsol ba 'debs/ /mchog zung gcig dang gnas brtan bcu drug gis/ /yongs bskor thub pa'i dbang po
gsar mdog can/ /sprin bral mdun gyi nam mkha'i dbyings su byon/ /byin rlabs lung bstan brnyes la gsol ba 'debs/ /zhes 'byung ba'i de dag gi don

ni / lan cig 'dzam bu'i gling gi zhing 'di'i khang khyim ri rab la sogs pa thams cad dbyings su dag pa'i nang na rgyu rin po che sna tshogs las grub pa'i gzhal yas khang chen
po phyi bltas nang gsal gyi dbus su rgyud sde bzhi'i lta tshogs thams cad gsal lam 'dres pa/ ngo bo gcig la rnam pa tha dad rgyud ssade gang dang lha gang du bltas pa
de dang der 'char ba/ lha de dag gi drung na rje rang gi sku yang de snyed du gyur nas byang chub tu sems bskyed pa dang / de'ang len pa sogs rgyud sde gong 'ong dang mthun
pa so so dus gcig la grub pa shin tu ya mtshan pa gcig byung ste/ de nas bzungs thugs yul du mi bde ba'i rnam pa nam byung ras kyi sangs rgyas byang sems kyi sku'i gzigs
snang re nges pa can du 'ong zhing des sel bar 'gyur gsung / yang skabs shig rgyab ri'i rtse na 'bum pa gog po gcig 'dug pa'i rtsar nyin mo'i rnal 'byor skyong gin bzhugs
pas byang ngos kyi nam mkha' nas tshur sprin chen po gcig lding yong pa 'dra zhig la sengge dkar mo'i steng na rnam thos sras sku nyi ma 'bum gyi gzi brjid dang ldan
pa rta bdag brgyad kyi bskor ba lcags nang gi lung par mi gshong ba tsam gzigs pa byung / yang lan gcig rnam thos sras sku sngar dang 'dra ba la chibs da 'khor med pa'i zhabs
thang gi rnam pa can phyag tu zhwa lu'i tshogs dung khyer nas khyed gdan 'dren la yong bas 'byon dgos zer brda byed pa zhig byung bas ci yin nam dgongs pa 'khrungs te/
de'i skabs zhwa lur mkhan chen 'jam dbyangs pa zhi bar gshegs nas gros pa thams cad kyi rje nyid gdan sar

spyan 'dren zhu bar thag bcad pa yin lo/ /de nas shing pho stag gi lo zla ba gsum pa'i tshes bco lnga'i nyin zhwa lu ba'i chen po khri lho ba slob dpon chos rab pa dang / chen
po khri byang ma drung rgyal pa gnyis kyis mtshon bla ma las sne khag sgrub gnas de nyid du 'ong nas gdan sar phebs dgos pa'i gsol 'debs dang sbrags zhu rten phul bas/
rje'i bka' las/ nged spyir na so rgas/ khyad par deng sang sde dgon chen po 'dzin pa la chos 'jig rten gnyis nas yod pa gcig dgos/ nged kyi chos phyogs rang nas mi pher
zer rgyu ma 'dug na'ang / 'jig rten phyogs nas blo ha cang 'khums drag pa dang / ri mi 'bab pa'i dam bca' zhig kyang yod pas/ da res nged la de skad mi gsung ba mdzod ces
zhu chas phyir sprod pa gnang / der khong rnams kyis/ bdag tsho yul rgya gar snyeg pa'i don sa la'i lbags pa'i ngang tshul yin/ zhal bzhes tig tig cig ma gnang bar 'dir
lo mang bsgug dgos pa byung yang bsgug cing bsdad do zer nas bsdad pa yin gda'/ de dus tho rangs shig rje'i mnal lam du/ ston pa gtso 'khor gsum gnas brtan bcu drug dang
bcas pa mdun gyi nam mkhar byon 'dug pa'i ston pa'i zhal nas/ zang zing mi 'jig chos dang byams/ /zhes sogs lung 'dren dang bcas te gsung pa'i mthar nyid la chos shod cig
pa'i brda mdzad pa zhig byung / nyid kyang spro shugs chen pos slar thugs bskyed gsal 'debs tshul gnang ba'i khrod mnal sad cing / thugs la da re gdan

sar phyin nas chos bshad na sangs rgyas kyi bstan pa la phan thogs cung zad yong rigs su 'dug dgongs po byung ste/ slar khong rnams la khyed kun gyi u tshugs de 'dra pas/ nga
lo gcig gnyis khas len pa la thug go gsung ba gnang / de nas sa ga zla ba'i tshes bcu la zhwa lu pa'i chibs bsu slebs te tshes bco lnga la zhwa lu bla brang du phyag phebs
pa yin/ gza' skar 'phrod sbyor dge ba'i tshes pa bco brgyad kyi nyin 'dus pa rgya mtsho'i mgon du phebs shing sde pa lcags stod pa sogs yon bdag che phra mang pos khri
ston/ khri 'bul sogs legs tshogs kyi rten 'brel sgo du ma nas bsgrigs te zhus/ rje nyid kyi thugs dam zab mo las mi g.yel ba'i ngos chos 'chad kyi 'khur chen po bzhes/
dbyar chos tshugs skabs rig ra gtong ba gnas nas/ rig ra/ lung ra/ bsdus ra sogs sgrigs tshe so sor bkod nas mdzad/ thams cad bshad nyan la 'bad pa'i don dgos pa'i bka'
khyab yang yang gnang / gzhis byes kyi slob gnyer ba yang sngar bas mang du 'phel te mtshan nyid pa sil ma bu tig gcig mthil thong pa nas bka' rab 'byams mtha' dag khong
du chud pa'i dge bshes kyi bar bgrangs pas lnga brgya las ma nyung ba rgyun du byung / sngags la yang dus mchod chen mo'i dkyil 'khor che chung ma nges pa'i cho ga gtong
mkhan rnams/ rje rang gi spyan 'tshugs mdzad nas btsun pa ming 'di zhes bya ba khyod kyi dkyil 'khor 'di'i cho ga yong ba gyis/ ming 'di zhes bya ba khyod kyi dbyangs 'di
dang gar 'di shas pa gyis/ dpe 'di dang 'di la ltos shig gsung ba

sogs mdzad/ 'ga' zhig gis dbang ma thob ces zhu ba la/ dbang ngas sang nyin byed pas khyod rang do nub sta gon la shog gsungs te mi re tsam la'ang de 'phral gnang / gzhan yang
chos zhu mkhan phal cher la dgyes bzhin du gnang ba mdzad/ de yang sngar grwa tshang chen mo'i zur 'chad ma mdzad gong la dbus su lan gcig phebs nas lha sa'i chu rags
dkar po rab brtan gyi 'khris su byang chub kyi sems sgom gyin bzhugs pa'i tshe/ rje btsun byams mgon gyi phyag g.yas pa brkyangs te rje'i dbu thog tu bzhag nas rigs kyi
bu khyod shes rab kyi pha rol du phyin pa'i gzhung lugs rnams kyi bdag por 'gyur ro/ zhes lung bston pa'i tshul gsal bar byung ste/ 'di skabs 'chad nyan 'phel po byung bas
de'ang de la blta ba 'dra dgongs pa 'khrungs/ mdor na chos gsung tshul yang dbang gi dus sbyang gzhi sbyong byed sbyangs 'bras sogs ngo legs par 'phrod cing dbang dus kho
nar lhan skyes kyi rtogs pa 'char nus pa lta bu ma gtogs/ dkyil chog gi klog rgyugs la dril gsil btags pa'i bum chu'i skal 'gyed tsam la dbang bskur bar sgro btags nas
mi mdzad pa cig yod ces grags/ bshad pa mdzad pa'i tshe yang 'gal dang ma 'brel sogs 'chad tshul log pa'i skyon mtha' dang bral ba mdo la lung rig gtan tshigs dpe dang bcas
te gsung / sngags la'ang mtha' drug tshul bzhi sogs rgyud kyi bshad thabs dang 'brel chags pa ma gom shes nas skyon 'jug pa'i gnad la bshad pa dpyis phyin pa mdzad nas
gsungs/

shes nas mi chun pa'i skyon 'byung ba'i zab mo'i gnad 'ga' zhig cung zad sbas nas gsung ba sogs ma bshad log bshad ha cang bshad pa'i skyon dang bral ba mdzad ces grags/ khrid
gnang ba'i tshe na yang dmigs pa'i zab gnad rdzogs pa/ de la yon tan nad nas skye tshul/ nyams kyi brang gegs sel tshul/ lam gyi bogs 'don tshul sogs sman pa mkhas pas
nad bcos bzhin du mdzad pa ma gtogs de ka yin lo/ / zer lo/ 'dug lo/ bshad lo kho nas cho ga ba mi mdzad par grags/ tha na lung gnang ba'i tshe yang gsal dag snyan gsum
'dzoms pa gcig mdzad nas gsung bar grags/ rtsod pa mdzad pa'i tshe yang gzhung lugs rab 'byams thugs su chud pa'i gsung gi gdangs su/ byams pa thog med rjes 'brang dang
bcas klu sgrub yab sras rjes 'brang dang bcas/ phyogs glang chos grags rjes 'brang dang bcas/ yon shag rnam gnyis rjes 'brang dang bcas/ de kun gyi gdan sa pa nga yin shog
ces thugs ngar ba'i tshul mdzad pa dang / dngos snyobs kyi rig lan nas drangs pa'i tshig 'bru rnon po re re tsam gyi phyir thal mdzad pa'i mod la/ mkhas rlom dregs ldan
rnams kyi blo gros kyi byin nya rang sar 'dar nas de 'phral rnam dpyod kyi 'tsho mi thub par/ mi smra ba'i sa la 'gyel 'gro ba zhig 'byung gsung / rtsom pa mdzad pa'i tshul
yang / legs bshad gsar spel mang na/ dam pa gong ma'i gsung gi 'phrin las yal 'gro ces/ gsung rtsom gnang ba la thugs ha cang mi dgyesdges kyang / gzhan gyi zhus ngo
re bar phyin gyi rnam bshad nyi ma'i 'od zer/ 'dul

ba'i spyi don/ mngon pa mdzod kyi spyi don/ de dag gi zur sgol sna tshogs sogs mtshan nyid kyi yig cha 'ga' dang / sngags la'ang / bla ma'i rnal 'byor/ maNDal tshigs bcad ma/
rtog bdun gyi TIkka/ 'jigs byed bskyed rim gyi bshad pa/ rdzogs rim gyi dmigs pa/ de'i bshad pa sogs dang / ma gcig gi gcod skas don thug snying gi khrid yig /nam mkha'
sgo 'byed kyi lhan thabs/ ayon bsnyen bsgrub kyi 'khrid yig /rgyun 'khyer gyi man ngag sogs mdzad pa yod ces gsungs/ rgyun du 'phral 'bul mkhan byung ba tshun dge 'dun
la bsngos nas dpyad dngos spus gtsang ba zhig phyag tu thebs yang / 'di rang res bdag tu bzung mi nyan/ yar nas su bsgyur la dge 'dun gyi ja rdor dang thug thal yong pa gyis
gsung nas gnang / gsung gleng ci 'dra zhig mdzad kyang chos mthun gyi zhal lta kho na ma gtogs don med kyi smra brjod mi gsung / gzhan gyi mi'i skyon tshang bru ba'i
tshig gleng ba gsan na'ang 'o cag de 'dra byed pa ma yin/ dus kun tu rang skyon rang gi bzung ba khe che/ mi'i skyo tshang brus nas dgos pa gang 'dug /cis kyang mi nyam na
nga'i sgo 'di yan la chags sdang rmongs lab khyer ma yong zhes bka' bkyon mdzad/ lan gcig sku khams cung zad mnyel pas nye gnas sogs kyi rim gro bya bar zhus pas dus la
babs na rim gro byas kyang mi phan/ 'on kyang da res mi 'chi ba'i rmi ltas shig byung gsung / mtshan lam ji 'dra byung zhus pas/ nga g.yu lo bkod par 'gro dgos snyam te/

thang chen po me tog sna tshogs kyi gang ba zhig la kha shar du bltas nas 'gro gin gda' bas/ rdo'i khri gcig la khye'u zur phud can gcig bsdad 'dug /ngas 'phags pa 'jam dpal
yin las che/ dngos grub cig zhu byas pas/ de na re/ dngos grub 'dod na 'di na yar rgyug zer/ brag ri mthon po skas ring po btsugs pa gcig bstan byung / ngas g.yang za bzhin
du skas de la 'dzegs phyin pas/ rtse mor sleb tu nye ba na/ slob dpon byang sems tshul khrims pa brag tog tu phebs nas la'u la'u shog gsungs nas phyag gis 'then pa gnang
/ der slebs pa na/ me tog sna tshogs bkra ba'i ljongs chen po zhig la gur dkar po mang po phub nas/ de dag la skye bo'i tshogs du mas mchod pa 'bul zhing smon lam 'debs
kyin 'dug /ngas slob dpon byang sems pa la/ gur 'di dag na su bzhugs pa lags sam dris bas/ rje btsun byams mgon dang/ rang re'i mkhan brgyud kyi bla ma rnams bzhugs pa
gda'/ pha gi na chos rje thams cad mkhyen pa bzhugs gsung / mjal bar 'dod de bdag gi mjal kha e thob zhus pas/ thob gsung te slob dpon pas 'khrid nas/ gur dkar po zhig
tu phyin pa na/ chos rje thams cad mkhyen pa lha'i 'khor mang pos bskor te theg pa chen po'i chos gsung gin 'dug pa'i drung du slebs/ chos rje nga la spyan cer ba zhig gzigs
nas shing tog 'dra mo re sna tshogs dro ba gcig gnang byung ba zos pas bde gsal gyi ting nge 'dzin la cham te 'gro ba dang / re zhig gdan sa 'dir sdod dgos pa'i brda
zhig mdzad

byung / de ngang yang lan gcig 'ja' tshon 'dra ba'i skas ring po zhig la 'dzegs nas phyin pas khang pa gcig gi nang na 'khrul zhig rin po che tshul khrims rgyal mtshan bzhugs
pa'i drung du slebs/ der en tsam song ba dang 'khrul zhig rje bzhengs nas skas ring po gcig la 'dzegs nas 'byon gyin 'dug /gar gshegs zhus pas nga dga' ldan du 'gro gsung
/ bdag kyang 'khrid par zhus te phyi bzhin du 'dzegs nas phyin pas skas 'gor rnam sras byon 'dug nas/ nga la khyed 'byon ma ran par ci la 'byon zer 'u thug thug mdzad
kyin 'dug /'khrul zhig rje la zhus pas/ 'o na lo 'ga' sdod de nas shog gsung pa zhig byung pas da res mi 'chi ba yod gsung / byang chub kyi sems kho na la nan tan du mdzad
pas/ sku tshe 'dir bya dang ri dwags dud 'gro'i rigs kyang bag phebs nas gnyen gshin gyi ma la bu bzhin du 'khor nas yong ba dang / sku mtshams kyi dus dang 'gol bzhugs
mdzad pa'i tshe na phun ron dang byi'u rnams sku pang du sdod pa la sus thob byed cing / ma thob pa rnams gsol lcogs kha sogs su gral bsgrigs nas sdod pa sogs yong gin
yod ces grags/ de bzhin du dmu rgod ma rung ba'i sems 'chang ba rnams kyang rje'i sku mdun du slebs pa dang gshisshisrgyud 'jam rting gi 'gro ba 'byung ste/ lan gcig mag
sgo zan pa'i bla ma rje nyid mjal du byung bas ja sbyor sbrel ma gsum tsam gyi ring 'gul bskyod ci yang mi byed par sku mdun na lhan ne lhan ne'i bsdad 'dug

page not inputted!

nas lo re lo gnyis kyi bar gdan sa ma mdzad pa'i thabs med ces zhus kyang zhal gyi ma bzhes/ lo de'i hor zla bcu gcig pa'i tshes bco lnga la 'jam dbyangs dkon mchog tshul khrims
khri thog tu bskos nas rje nyid kyi me tog gtor ba gnang zhing de nyid mkhan slob dge 'dun dang bcas pa la zhal chems kyi tshul du/ chos snga 'di nyid rgya bod kyi
paN grub du ma'i gdan sa yin tshul/ chos rje yab sras kyi mdo dang sngags kyi bstan pa'i srol chen btsugs tshul/ de nas bzung rje nyid kyi yan la gdan sar phebs pa thams
cad mkhas shing grub pa brnyes pa sha stag yin tshul/ de dag gi bka' drin las da lta mdo sngags gnyis ka'i bshad nyan gyi rgyun ma chad pa yod tshul/ slad nas kyang mkhan
chen gdan sa pas thog drangs dgebde 'dun rnams kyis de bzhin yar 'phel ma thub kyang sgrib med pa dgos tshul sogs zhib rgyas pa shig gsungs/ tshogs de grol ba dang lam sang
sngar gyi gzigs shag spel sar grang khang du phebs nas dgun po zhwa lu mthil rang du ston chags/ dbyar sos tshong 'dus sde bas dben dgon 'bras spungsdeng sar dgon brtse
zer phul zhing der spyan 'dren zhus pa ltar phebs/ skabs der dgon pa dge lung pa'i zhal ngo rnams la chags sgo yod par dgongs te mtshams dang rim gro gyis gsung kyang
ma bsgrub pas zhal ngo phal cher dus gcig la grongs/ rje nyid kyi rjes sgrub gnang dgos dang bcas gzhan snang du 'o rgyal chen po byung 'dra pa la dkar po slob dpon bkra
shis rab gsal

gyis / da lo sku mnyel po byung lags sam/ zhus pas/ nged la rmi las sgyu ma'i go bar ri yod pa 'dis phan byung gsung / rje'i sku tshe ring thung sogs thugs dam kyi ltas ci
'dra lags/ zhus pas/ nga lo bdun cu don bzhi'i thog tu slebs na rgas dang nyen 'chi dang nye bya ba de yan na ang gsum/ gnas dar thugs dam kho nar bzhugs pa la gsung chos
sogs ni rgya cher ma gnang/ dgung lo bdun cu don bzhi pa lcags pho rta lo hor zla lnga ba'i mgo nas bsnyun pa'i tshul bstan/ bka' las/ da ste spo zos na zla ba bzhi e sdod
yin no/ /gzhan ji ltar byas kyas 'chi ba yin gsung / sman dpyad rim gro mi dgos tshul gsung kyang phyag phyi dag gis nan gyis zhus nas dpon tshang rnam rgyal ba bcar bzhugs
kyi gsol sman drangs/ zhwa gur mang 'gyed dang bcas te skur mi sgrub/ thar pa mkhan chen gyis brtan bzhugs phul bas/ bka' las/ drung pa 'dir ched du brtan bzhugs 'bul
bar byon pa la ngo dgos pas re zhig bsdad do gsung / zla ba gsum gyi bar bsnyun las bral ba'i tshul bstan cing slar hor zla dgu ba'i mjug'jug tsam nas bsnyun log/ de'i
tshe yang sde ba lcags stod pa dang / tshong 'dus pa so so nas em 'chi re gsol sman gyi 'phrod rten 'bul bar ched mngags btang / thar ba mkhan chen khong yang bskyar du
brtan bzhugs 'bul bar phebs pas/ rje'i bka' las da rang da tsam yin/ zhing 'di'i 'dul bya rdzogs/ tshe yang mthar son 'dug pas don du gyur na des chog /gzhan lo brgya bsdad
kyang tshim

pa mi yong gsungs/ hor zla bcu pa'i tshes lnga nas nam mkha' la 'ja' tshon gyi dra ba dang me tog gi char nyin re bzhin byung / nyer brgyad kyi nyin g.yab cheen du ja gral
la bzhugs skabs rdo rje bsdu ba'i phyag rgyas se gol gyi sgra chen po tog cing / badzras mAdzaHdzaHhUM baM hoH gsung zhing spyan nam mkha' la gzigs shing dbu gug gug mdzad/
thar pa mkhan chen gyi dri ba zhus pas/ rdo rje 'jigs byed kyi lha tshogs rnams byon pa la ngas spyan drangs te rang gi lus la bstim pa yin gsungs/ yang gnam stong gi
nyin mo sngar bzhin nam mkha' la 'ja' 'od me tog gi char 'khrigs pa la gzigs te phyag thal mo sbyar nas spyan chab bsil zhing / bsod nams rgyal mtshan da lta rang yongs rdzogs
gnas lnga ma brgya rtsa gcig skad chen pos thon cig gsungs/ dbon drung gis de bzhin bton tshar ba dang / 'o da ci chos rje thams cad mkhyen pa dga' ldan nas byon te/
nga la der shog gsung gin 'dug /ngas smon lam btab/ rten 'brel mang po bsgrigs pa yin/ rten 'brel gyi gnad cig khyod la 'ang 'dug pas gsol 'debs 'don du bcug pa yin gsung
/ da ni rjes su lo chen thams cad mkhyen pa rin chen chos skyong bzang po'i khri gshol ssakabs khong gdan sar phebs dgos byung ba de'i lung bstan du gsal lo/ tshes gcig
gi nyin de ring tshes ba du yin gsung / tshes pa gcig lags zhus pas/ de tsam thad kha sang zla ba snga ma'i nyer gcig la nga dga' ldan du 'gro

snyam yang / khyod tsho'i rim gro 'dra ba des 'gro ma thub/ lar rten 'brel gyi byed pa 'di ya mtshan 'dug /da ste tshes gsum gyi nyin 'byung 'dus kyi phung po 'di bskyur ba
yin gsung / nye gnas kyis rab lo gsum/ 'bring lo gcig/ ma mtha' zla ba 'di'i nyi shu gcig tshun bdag rnams kyi tshogs rdzogs phyir bzhugs dgos zhus kyang ma gnang / tshes
gnyis kyi nyin do nub dge 'dun drag pa thogs shig gdan drangs la chos rje thams cad mkhyen pa'i gsol 'debs/ mkhyen rab dbang phyug grags pa bzang po'i gsol 'debs/ 'khrul
zhig chen po'i gsol 'debs rnams mgyogs bul ran pa'i gdangs kyis snyan la tshig gsal ba zhig thon cig rje de rnams kyang dga' ldan na bzhugs yod/ nga yang dga' ldan du 'gro
gsung / de'i dgongs mo srod la rje btsun sgrol ma byon byung ngo mchod pa phul la khyed rang rnam pas smon lam thob cig gsung / de bzhin du yang yang mchod pa bshoms
shig gsung ba byung / de nas mgo zla'i tshes gsum la thugs dam chag med kyi rim pa rnams nyi ma phyed yan la grub par mdzad pa'i mthar nga la don dam par 'chi rgyu med/ kha
zhe med par gsol ba thob/ nga'i rnam thar blta 'dod pa rnams rgyal sras thog med kyi rnam thar la bltos shig ces gsungs nas phyag mnyam gzhag dang zhabs rdzogs skyil mdzad
de mod la sku gshegs so/ der bu slob phal cher yang 'dus nas dgung zhag zhe dgu'i bar rgyud sde bzhi dang 'brel ba'i cho ga mar ngo mdzad tsang sku gdung lo gcig

gi bar ril bor za ma tog tu bzhugs pa la mchod pa phul/ lcags lug mgo zla'i tshes gsum gyi tho rangs sku zhang bsod nams mchog grub sogs thugs sras rnams kyi gshed dmar lha
lnga'i steng nas gdung sbyangs pas dbu ril por byon/ ring bsrel dang lha sku'i bye brag bsam gyis mi khyab pa dang sku'i zhun kyang khal gcig lhag pa zags nas byung zhing
'dra sku che chung gnyis bzhengs pa las che ba zhwa lu ri phug gi gtsug lag khang du bzhugs su gsol/ gsung las 'khrungs pa'i bu chen re re nas smos kyi mi langs zhing /
'on kyang gtso bor gyur pa ni 'jam pa'i dbyangs mkhan chen dkon mchog tshul khrims/ dpon chos rje bsod nams rgyal mtshan/ sku zhang bsod nams mchog grub/ rgyud sde 'dzin
pa chen po chos rig rgyal mtshan rnams so/ /de dag gi nang tshan rgyud sde 'dzin pa chos rig rgyal mtshan de nyid ri phug byang gling gi gdan sa mdzad/ zhwa lu ba'i bstan
pa la 'chad rtsom gyi 'phrin las dang bka' drin mchog tu che'o/ /de nyid kyi slob ma'i gtso bo srad dgon ston pa chos rje bsod nams dpal 'byor sogs yin la/ da lta khang
rnying grwa tshang pa'i phyag len du mdad pa'i gsang 'dus/ gdugs dkar sogs kyi sgrub dkyil sogs kyang chos rig rgyal mtshan gyi mdzad pa mang zhing mkhan chen 'jam dbyangs
dpal bzang po khri la byon pa'i mgo tsam na chos rig rgyal mtshan byang gling gi gdan sar bzhugs pa dang dus mtshungs so/ /

skyo ston rin po che chos rje bsod nams rgyal mtshan ni mkhan chen rigs 'dzin rgyal po'i sku mched skyo dpal ldan rdo rje sogs kyi sras su chu mo glang gi lo la tshong 'dus
dge lung pa'i khyim du 'khrungs shing / gzhon nu nas rang gi khu bo chos rje rigs 'dzin rgyal po'i drung du rab tu byung / mtshan nyid kyi phyogs su thugs gner phul du phyin
pa mdzad nas dka' bcu rab 'byams pa bzhengs/ dgung lo sum cu so gcig pa chu mo lug gi lo sku zhang rin po che bsod nams mchog grub dpal bzang pos mkhan po mdzad nas
gtsug lag khang chen po zhwa lur phug gi bla brang shar chen du bsnyen par rdzogs/ lo de'i hor zla drug pa'i tshes pa bcu bdun gyi nyin bu ston thams cad mkhyen pa'i gdan
sar lo chen chos skyong bzang po'i rgyal tshab dam par dbang bskur nas khri thog tu lo bcu bzhi bzhugs chos kyi 'khor lo rgya chen po bskor zhing mkhan chen rigs 'dzin rgyal
po'i rnam thar sogs bstan bcos kyang mang du mdzad snang ngo / /skyo ston yab sras kyi skabs so// | //gnyis pa ni/ thams cad mkhyen nges lo chen chos bzang / /zhes zhwa
lu lo chen thams cad mkhyen pa rin chen chos skyong bzang po de ni/ sngon gyi dus na yang 'phags pa'i yul kyi ma hA paNDi ta du mar sku'i skye ba bzhes pa'i tshul bstan
cing / dus 'dir 'khrungs pa'i gnas ni zhwa lu mthil gyi khang gsar gong ma zhes bya ba der/ 'gos lo tsA ba khug pa lhas btsas dang / bu ston thams cad mkhyen

pa'i mngon pa'i bka' babs kyi bu chen bka' bzhi pa sangs rgyas mgon sogs skyes chen dam pa mang po 'khrungs pa'i rigs rgyud sku zhang blon po rin chen sengge'i gdung las 'phel
ba'i yab dpon bsam 'grub dpal bzang dang / yum rin chen chos 'dzoms la sras lcam sring bzhi 'khrungs pa las/ rje 'di thog mar 'khrungs pa'i sras po gcig pu nyid de rab
byung bdun pa'i lcags mo bya la sku bltams nas btsas ston kyang rgya cher byas shing / mtshan chos skyong 'bum zhes gsol te/ de 'ang sngon bu ston thams cad mkhyen pa chen
pos ri phug gi sku 'bum mthong grol chen mo bzhengs pa'i tshe/ dpon rin chen sengges srog shing du dri ldan shug pa 'thud ma mi dgos pa'i sdong po gcig grub shin tu bzang
ba gcig phul bas/ chos rje nyid kyi bka' stsal pa/ ma 'ongs pa na khyod kyi rigs brgyud la nga'i bstan pa 'dzin pa'i dge ba'i bshes gnyen gcig 'byung bar 'gyur ro zhes
lung bstan pa ni rje 'di nyid yin no/ /gzhon nu'i skabs sku rtsed kyi tshul mdzad pa na'ang chos 'chad nyan dang / dgon pa 'debs pa dang / dbang bskur ba dang / bsgom
mdzad pa'i tshul sogs gnang ba las byis pa tha mal gyi spyod pa ni gang yang mi mdzad do/ /cung zad mnal log pa'i tshe yang mar me dang du ba'i snang ba 'char ba sogs sngon
gyi thugs dam gyi 'phros dpa'i rtags mang du byung ngo / /dgung lo brgyad bzhes pa'i tshe nyang stod

shar kha ba dang / rong rin spungs pa dmag 'thab nas snar thang gi nye log pa lon du g.yun byas tshe/ rje'i yab bsam 'grub dpal bzang kyang shar kha ba'i dmag dpon la phebs
pas mtshon lam du 'das shing rje 'di nyid me me drung chos rgyal pas shar kha chos kyi rgyal po bdag chen bkra shis 'phags pa'i zhabs phyir bskyal/ der bzhugs ring la bod
yig 'bri klog sbyangs te bod skad la bag chags chung pas bslab pa dka' mo byung gsung / lanytsa dang / wartu sogs kyang bal po lha bzo ba zhig gis bslabs pas mkhas par
mkhyen/ rgya bod kyi 'bri klog thams cad thugs su chud de bdag po bkra shis 'phags kyi spyan sngar sangs rgyas byang sems mang po'i rtogs brjod klog pa dang / bla ma dge
ba'i bshes gnyen mang po la chos kyi dri ba mdzad pa'i 'phrin pa'ang mdzad de/ sku na phra yang thugs rdzogs pa dang / chos kyi snang ba 'ba' zhig dgongs par 'khrungs so/
/bdag chen gyis kyang zhwa lu khang gsar gong ma nga'i bu 'di gzhan dang ye mi 'dra ba chos snang can gcig 'dug /btsun pa 'os ba 'dra gsung ba phebs/ 'on kyang gzhan gyis
bkag pas re zhig skya bo la bzhugs dgongs pa byung zhing thugs la rab tu 'byung 'dod kho na las gzhan med pas dkon mchog gi rten drung du'ang smon lam mang po mdzad/ mo
ston mkhas pa zhig la mo cha mdzad pa/ kho na re/ sprin cog mo tsam zhig gnam khar byung / de je cher song bas nam mkha' khengs/ zer ba'i mo zhig bab ces zhus pas thugs
dgyes pa byung ngo / de nas dgung lo nyer gnyis pa

la chos mdzad par thag bcad/ yum gyis kyang pha gnyis 'dzin mkhan med kyang chos rang 'thad gsungs te chu pho rta lo dbyar zla tha chung gi nya la chos grwa chen po dpal 'khor
sde chen du 'jam dbyangs dkon mchog bzang pos mkhan po dang / chos rje kun dga' dpal bzang pas dge tshul gyi slob dpon mdzad/ mkhan slob dag gi spyan sngar rab tu byung
zhing tshig snga ma dge tshul gyi sdom pa mnos te mtshan rin chen chos skyong bzang po zhes btags so/ /de ltar sdom pa thob nas bsrung bya'i gnas ni spyan gyi 'bras bu
ltar bsrungs/ tha na zhal tshom tshun skra dang kha spu mnyam du 'breg par gsungs pa yin dgongs nas bzhag pas/ bal po 'dra zer nas chos mdzad bal po zhes btags skad do/
/chos grwa de nyid du khang gsar grwa tshang gi slob dpon ting 'dzin 'od zer ba la gtugs te thog mar rig pa la 'jug pa'i sgo bsdus gra mtha' yas pa nas brtsams te/ 'dul ba
dang / pha rol du phyin pa'i bstan bcos 'grel chung don gsal la thugs sbyong mdzad/ de'i tshe thugs rus chen pos nyin mtshan thog thag tu dpe cha 'dzin shar rig lud/ mno
bsam gtong ba sogs 'bad pa cher mdzad pas/ gzhan gyi lo zla bas rje'i zhag re'i thugs gnyer chod che ba byung bas kun the tshom du gyur nas/ chos mdzad bal po 'di 'dra
ci yin mi shes/ gsung rab rnams kyi tshig don ma lus pa shes nas smra ba zhig 'dug go/ zhes gleng zhing ha las pa byung zhes grags/ chu mo lug

gi ston ka slob dpon ting 'dzin pa sku gshegs nas chos rje bsod nams grags pa yongs 'dzin du bsten te/ 'grel ba don gsal dang mdo sde rgyan sogs kyi zhib bshad/ kun rig gi
dbang / phag dkar/ parna sha wa ri/ rnam 'joms rnams kyi rjes gnang / khyad par dpal dus kyi 'khor lo'i rgyud 'grel gyi bshad bka' bu ston thams cad mkhyen pa'i phyag bzhes/
mkhan chen dharmA shrI pa sogs dngos slob kyi gsung sgros zin bris skor dang bcas pa la dpyis phyin par thugs sbyong mdzad/ dgung lo ner lnga pa shing mo bya'i lo gdan
sa chen po zhwa lu ri phug tu phebs nas sa ga zla ba'i dus mchod chen mo la phyogs ris kyi grwa bskor ba sogs gzhis byes kyi dge bshes mkhas pa mang po tshogs pa'i 'dus
pa rgya mtsho'i dbus su byams chos lnga la gtso bor bshad pa mdzad/ de'i tshe me tog gi char chen po babs pa skye bo kun gyis mthong ba sogs ngo mtshar gyi cho 'phrul grangs
las 'das pa byung / de dus zhwa lu na skad gnyis smra ba'i lo tsA ba gnas brtan legs rgyal ba bzhugs pa/ khong gi sar phebs te kho bo sgra shes bar byed 'dod pas thos
so ba tsam ma yin pa'i mthar phyin pa zhig bslab par zhus pas/ 'o khyed gzhan dang mi 'dra ba'i sgra'i slob gnyer gnang bzhed byung ba de legs/ mkhas pa zer ba de mdzad
'dod na sgra shes dgos/ da ni khyed rang dang por ka bA la'i gzhung / byings mdo/ uN sogs rnams khyis bangs kyang thon pa/ zhal

pa'i khar sran ma bkrams pa lta bu gang 'dod nas tog rtse blangs chog pa zhigzhag thugs 'dzin mdzod/ de nas ngas a rur lag mthil du bzhag pa ltar sgra rig pa gtsang sing nge
ba phyag tu 'bul lo ang gsung / de kha bzhin mdo gsum po thugs la byang bar bzung ste/ snar thang lo tsA ba'i rnam bshad las gsan te/ sa ris bskyar cag sogs la brtson pa
chen po mdzad pas/ zla ba gnyis na rdzogs par mkhyen/ zhar la sdebs sbyor dang snyan dngags sogs kyang gsan/ dus 'khor gyi brgyud pa la legs sbyar gyi skad du sdebs sbyor
dbang po rdo rje zhes bya bas bcings pa'i snyan dngags kyi bstod pa'ang mthud do/ da yang bod 'dir de snga yan la sgra ka bA la 'chad pa rnams phal cher grub pa'i yi ge
zhes pa nas byings sgrub dang bcas pa 'chad pas tshegs shin tu che zhing gzhung gi 'bru gnyer pa'ang zhib tu dka' ba yod skad/ phyis paNDi ta shrI ma Ni ka la rje btsun
'jam dpal gyi zhal dngos su bstan nas man ngag gi bshad pa rtogs sla ba gzhung don blo yul du 'char bde ba 'di bstan/ paNDi ta des po/ lo tsA ba rdo rje rgyal mtshan la
gsungs/ khong gis snar thang lo tsA ba saMgha shri la gsungs/ des zhwa lu lo tsA ba gnas brtan legs rgyal ba la gsung / des rje 'di la gnang / de nas rgya cher 'di la skad
do/ /dgung lo nyer drug pa me pho khyi'i lo/ hor zla drug pa'i tshes nyi shu la dpal 'khor

sde chen gyi gtsug lag khang du chos rje don grub grags pa dpal bzang po'i zhal snga nas kyi mkhan po dang / las kyi slob dpon chos rje bsod nams grags pa dang / gsang te ston
pa mkhar chen grags pa bsod nams blo gros/ dad pa'i dge 'dun kun dga' blo gros sogs 'dul ba 'dzin pa bcu tshogs kyi dbus su bsnyen par rdzogs pa dge slong gi sdom pa
mnos te dgra bcom pa chen po'i rnam par gyur pa yin no/ /de nas chos 'khor sgang du thugs te skad gnyis smra ba'i dbang po stag tshang lo tsA ba shes rab rin chen drung du
bu ston thams cad mkhyen pa nas brgyud pa'i rdo rje 'phreng ba'i dkyil 'khor rnams kyi dbang bka'/ dkyil mchog rdo rje 'phreng ba/ mngon rtogs rnal 'byor rdzogs 'phreng
/ sbyin bsreg 'od kyi snye ma ste phreng bskor gsum du grags pa'i lung / gzhan yang gsang 'dus ye shes zhabs lugs sogs kyi dbang bka'/ byu rgyud so so'i rgyud kyi nang mtshan
'dod lha du ma'i rjes gnang rig gtad/ mdo rtsa dang so thar gyi mdo/ mngon rtogs rgyan 'grel pa don gsal dang bcas pa'i bshad bka' sogs chos kyi rnam grangs bsam gyis
mi khyab pa gsan/ ka lA pa'i tshig don byang par mkhyen yang / legs bshad kyi cha 'dra 'ong ngam dgongs nas nyid kyi TIkka las kun bshad yan gsan te sngar las lhag pa'i
cha mi snang zhing / byings sgrub kha gcig gi rjes 'grel dbye ba'i mdo ma rnyed snang ba sogs la legs bshad pher phul chog pa byung ste stag lo chen po yang thugs shin
tu dgyes so/ /

skabs shig ngor brgyud nas khro phu'i gnasad mjal la phebs/ lo chen thugs rje dpal ba'i dngos slob dpal sdings lo tsA ba grags blo gros zhes bya ba sgra tsandra ba'i don la
mkhas pa'i pha rol du phyin pa zhig yod de tshur lam dpal sdings su phebs te mjal/ lo tsA ba la ja 'dren dang 'bul nod kyang mdzad de tsandra pa dpyis phyin pa bslab pa'i
snyan gsan phab/ dpal 'khor sde chen du phebs te slar yang bdag chen bkra shis rab brtan pas bdag po phag rgod khyung rgyal la phyag dam mdzad de seng ge rtse pas gsol
chas mthun rkyen gang dgos phul zhing dpal sdings su zla ba bzhi tsam bzhugs nas thog mar tsandra ba'i mdo/ byings kyi tshogs/ uN sogs dang bcas pa rgya gar gyi skad du thugs
'dzin gnang zhing 'grel pa dharma dA pa dang / lo chen thugs rje dpal ba'i rnam bshad chen mo'i steng nas 'khrid par mdzad cing / de dag gi gsal bar mi ston pa'i dka'
gnas su yod pa rnams ni 'grel bshad ratna ma ti las rgya dpe'i steng nas gsan pas/ rnam bshad la mi 'thad pa 'ga' snang ba rnams kyang dag papa 'chos nus pa byung ngo /
de ltar tsandra pa'i gzhung 'grel ca lag yi ge'i mdo/ ting mtha' dang / u Da sogs kyi 'grel ba dang / ner bskyur gyi TIkka sogs yongs su rdzogs pa zla ba bzhi la shin tu
mkhas pa mkhyen pa'o/ /de nas ni bod du bsgyur ba'i sgra mdo chen mo gnyis cha lag dang bcas pa dang / snyan dngags dang / mngon brjod/ sdebs sbyor dang / zlos gar dang
/ skar rtsis sogs tha

snyad rig pa'i gtsug lag mtha' dag thugs su chud nas lo tsA ba chen po'i go 'phang mngon du mdzad pa yin la/ nang rig pa'i mdo rgyud dgongs 'grel dang bcas pa la ni rje 'di'i
rtsa ba'i bla ma thams cad kyi nang nas sku zhang mkhyen rang chos rje de nyid bka' drin 'gran zla dang bral zhing / sku tshe snga ma nas kyi bla ma yin pa sogs nas rdo
rje 'chang dongs las tha lam pa'i 'du shes skad cig tsam yang thugs la 'khrungs ma myong ba zhin yin gda'/ de'ang sngar mtshan gsan pa tsam gyis sku lus 'tshug mi thug
pa'i thugs dad rang dbang med par tshud cing / dus phyis nas kyang mkhyen rab rje'i rnam thar dang 'phros gleng cung zad re byung na yang phyag thal mo sbyor/ spyan chab
dbang med du 'khrungs pa zhig yod skad/ de lta bu'i bla ma de nyid sngar zhwa lu lo tsA ba gnas brtan legs rgyal ba la sgra gsan dus nas bzungs dpon slob mthun mong ma yin
pa'i thugs rtse gcig pa pha dang bu'i rnam thar las kyang lhag 'byung zhing / gsung chos gsan pa'i rnam grangs yang gnyis med dus 'khor gyi skor/ pha rgyud gsang ba 'dus
pa dang gshed dmar gyi skor/ ma rgyud sgyu 'phrul chen mo dang mai tri mkha' spyod sogs kyi skor/ gzhan yang rdor dbyings sogs rnal 'byor rgyud/ rnam snang mngon byung
dang phyag rdor 'gro bzang gi skor sogs spyod rgyud/ 'chi med rnga sgra sogs bya rgyud de mdor na zab mo rdo rje theg pa dang 'brel ba'i dbang bka'/ bshad bka'/ khrid bka'/
lung bka' sogs bsam gyis mi khyab pa gsan pa rnams ni rgyas par gsan yig las shes so/ /gzhan

yang snga phyir sku zhang chos rje dge slong ba/ zhwa lu mkhan chen chos grub dpal bzang dag/ mkhan chen dkon mchog tshul khrims/ zhwa lu ba dge bshes gsal ba grags/ rang 'byams
pa kun dga' rgyal mtshan/ snye mo sku zhang chos rje sogs las gtso bor bu ston thams cad mkhyen pa nas brgyud pa'i mdo sngags kyi chos phal mo che gsan par mdzad do/
/ngor pa rdo rje 'chang gi rgyal tshab kun dga' dbang phyug/ kun mkhyen go bo rab 'byams pa/ paN chen shAkya mchog ldan/ bdag chen blo gros rgyal mtshan/ chag lo tsA ba
zhi pa/ dka' bzhi pa thugs rje dpal/ gong dkar rdo rje gdan pa kun dga' rnam rgyal/ rje dge 'dun grub sogs mdor na 'dir ma smos pa rnams yongs su dril ba'i bla ma lnga bcu
tham pa bsten nas thun mong ba sgra tshad bzo gso'i gzhung dang / thun mong ma yin pa mdo rgyud dgongs 'grel dang bcas pa la bslab te sa'i steng na 'gran zla thams cad
dang bral ba'i ma hA paNDi ta 'dzam bu gling gi mdzes rgyan gcig pur gyur to/ /nang du dngos por 'dzin pa'i 'chang ba mtha' dag las grol ba'i rtags su dus lan gcig zhwa
lur bzhugs skabs ri phug tu phebs nas mkhyen rab rjes gnang ba'i / ther ma bzang ba gcig la chos mdzad de/ bla yer skem du bzhag/ khang thog nas dpon slob rnams sgra'i sa
ris mdzad pa dang bstun te gzigs rtog mdzad pa'i lugs mdzad na'ang sa ris kyi thugs yangs nas re zhig gzigs pa ma byung / de'i bar

la ther ma mis khyor nas mi gda' skad/ de'i sang nyin sku zhang gi chos rje mthu stobs pas rtsad chod nas kha sang gi ther ma rku mi khongs shes byung / ther ma bslang nas
khrims la sbyor rgyu yin gsung na'ang rje nyid nas ther ma kho bos blos btang tshar bas mi dgos na khrims lta ci smos gsungs/ ther ma rkun ma de rang la stsal te bzhes par
mi mdzad do/ /yang dus phyis dbus su byon nas zhwa dbar sprul pa'i sku'i phyag phyi mdzad nas kong phyogs su phebs pas kong po zhig gis phor ba'i do po cig phul de khams
pa brtson 'grus zer ba la bskur bas khos phor ltang khyer nas bros pa nye gnas dang sgar pas zin/ khrims la btugs pa'i nyes pa byung ba la rje nyid kyi zhal nasas/ ngas
phor pa blos btang te dge ba'ang bsngos tshar/ de 'dra ma byed ces phor ltang kho rang la gnang nas nyes med mdzad/ de dus sne gdong zhol du sde ba yar mar gyi phul ba'i
na bza' bzang po kha cig gnas tshang la bcol yod pa/ yar phebs dus gnas tshang gi rje'i na bza' btsongs nas rin yang zos tshar 'dug/ zhabs 'bring pa dag tshig pa bzos te
sne gdong du zhus pa'i nyes dmigs la thugs na'ang / rje nyid kyis bdag la bskyin pa'ang mi dgos na khrims ga la 'chel zhes zhu ngo mdzad pas sne gdong gong ma chen po'ang
byang chub sems dpa'i spyod par gda' gsungs nas rje nyid pa shin tu dad pa byung skad do/ dgung lo nyer lnga pa shing mo bya'i lo rgyal mkhar rtse pa'i bdag po bkra shis
rab brtan pa'i phyag mdzad nas nged kyi khu bo bdag chen chos kyi rgyal po si'u rab brtan kun bzang 'phags pa de nyid nas srol gtad

pa'i dag pa'i mdzad pa rlabs po che'i nang nas mchog tu gyur ba rgyal ba'i bka' 'gyur nas lo re bzhin du gser chos po ti bcu gsum re dang / skya chos po ti bcu gsum re bzhengs
srol yod pa nyams med je bzang du byung na'ang / zhus dag pa mkhas pa gsung rab kyi byi ngor nus pa dkon na da ni khyod kyis bstan pa la gces spras su 'gyur ba'i zhu
chen mdzod cig ces pa'i bka' lung nos pas bstan pa la dgongs te zhal gyi bzhes nas dpal 'khor chos sde'i gsar lcog khang chen du lo bco lnga'i ring tsam bka' 'gyur gyi zhus
dag mdzad/ de yang dpyid ka dang / dbyar gyi ring dpal 'khor chos sder bzhugs nas gsung rab rnams phyi mo la legs par gtugs te don zhus dang tshig zhus kyi cha dpyis phyin
du gnang zhing / bod kyi sgra mdo sum rtag dang bstun te ngag yig kyang thugs rtsom mdzad/ ston ka dang dgun po gung seng gi tshul du zhwa lu sogs su phebs nas bstan
pa bya ba rgya chen po mdzad cing / nyin zhag re'i khongs su yang yig 'bri mchod sbyin pa dang / nyan dang klog dang len bu dang / 'chad dang kha ton byed pa dang / de sames
pa dang bsgoms pa ste/ spyod pa 'di bcu'i bdag nyid ni/ bsod nams 'di bcu bla na med/ /ces pa ltar chos spyod bcu tshang dbus pa re gnang ngo / dgung lo so bdun tsam
gyi dus nyid kyi yum rang bzhin gyi mkha' 'gro ma de nyid sku gshegs te/ /gdung zhugs la sbyangs shing sA tshA btab/ zhwa lu grang chen pa dang / dkar po grwa tshang pa
gnyis la nag nye sgrub mchod kyi

thebs su zhing bzang po kha cig kyang phul/ de nas dgung lo bzhi bcu tsam gyi dus dpal 'khor chos sder zhus dag mdzad bzhin pa las lan cig mnal lam du/ zhu dag pa'i sku chas
do dam chos khrims chen mo bsod don pa zer pa gcig yod/ des rje nyid la sku 'ga' gcig phul ba sku la mnabs pas gong pa grwa lhan rnams gser chos las byas 'dug pas 'di 'dra
ci yin mi rung gsung pas de na re/ me gtong pa la mkho pa yin/ mdun de yang gser chos las byas pa yin zer ma rmis/ mnal sad pa na zhu dag ni sngar bstan pa la bsams nas
bgyis pa yin na'ang / rmi lam 'dis da ni dkar gyi rang bzhin du zad do dgongs nas/ rim phyir dgung lo zhe gnyis pa chu pho stag gi lo yul dbus kyi sa'i sman ljongs su
phebs/ gong dkar rdo rje gnad dang / stag lung sogs su chos bsgyur ba dang / phan tshun 'grel gtems dogs gcod sogs bstan pa'i bya ba rgya chen po mdzad cing / spyan ras gzigs
karma pa chos grags rgya mtshos gsang sku sogs gnang sbyin bsam gyis mi khyab pa dang bcas bod kyi skye bo rig gnas shes par 'dod na skad gnyis bsgyur pa'i zhu chen
gyi lo tsA ba mahA paNDi ta 'di nyid kyi zhabs la gtug par byos shig ces pa'i bka' shag mdzad nas bstan pa'i sgron mer bskos/ gzhan yang pho brang sne gdong dang / yar rgyab
chos kyi rgyal pos spyan drangs de dben gnas dam pa e waM dang / rgyal chen gling sogs su mi'i dbang po yab yum sras dang bcas pa mkhyen rab kyi dbang phyug de dag gi
thugs kyi re ba

yangs su bskangs sing / mi'i dbang po rnams kyis gsol ba btab nas dgung lo nga gsum pa chu mo glang gi lo rgya ston lcags ri pa'i gdan sar phebs te chos kyi 'khor lo bskor/
nga lnga pa shing mo yos bu'i lo grwa thang gi gtsug lag khang chen po dge 'dun gyi sde dang bcas pa phul nas/ der bzhugs te nags pa zla ba la dus kyi 'khor lo'i sgrub mchod
sogs dge rgyun mang po'ang gsar du btsugs shing / sa skya/ ngam ring / rta nag skyed tshal/ gsang phud rtse dang / se ra/ 'bras spungs/ nAlendra/ dwags keng / mdo khams
sogs mdor na dgon sde che phra mtha' yas pa nas chos zhu mkhan dge bshes mang po 'dus pa la sgra ka tsan/ tshad ma/ phar phyin/ 'dul ba/ mngon pa sogs dang / dus 'khor/
gshed dmar/ rdor 'phreng sogs kyi dbang bka'/ sbyor drug lam 'bras sogs gsung chos po 'khor yug tu gnang zhing / de nas dgung lo drug cu re gcig pa lcags mo bya'i lo phyag
na yod pa'i / rten rab sogs mchod cha/ gser dngul ja gos dar/ rta drel/ zangs chas sogs dngos po thams cad bsdoms te chos sde chen po zhwa lu nyid du 'gyed chen thog
mkhan slob rnams las zhu yig mdzad pa na'ang yab sras rtsa ba'i bla ma sku zhang mkhyen rab chos rje'i dgongs rdzogs la dmigs pa yin zhu bo'i phyag dam gnang zhing / mkhyen
rab chos rje thugs la dran pas spyan chab mang po mdzad/ de ltar 'gyed chen gnang ba la drung chen bkra shis dpal

ldan pa don g.yog rdzong bar gnang bas/ ri phug gi 'du khang la zhig gsobsosbyas pa'i dga' ston dang 'grig cing skabs su bab pa byung / zhwa lu ba'i rgan rabs kyi dran pa tshun
la 'gyed de las bzang pa lag tu len mi dgos rna bas kyang ma thos pa yin skad/ de'i tshe zhwa lu mkhan chen dkon mchog tshul khrims gdan sa bshol du nye pas/ zhwa lu
ba rnams nas rje nyid gdan sar spyan 'dren pa'i gros kyang bshams/ zhwa lu chos sde mo dben dang bcas pa'i zhu yig 'bul bar brag dkar rab 'byams pa sogs yang yang rje nyid
kyi drung du 'ongs kyang dbus phyogs su mi'i dbang po rnams kyi zhu nan ches pa'i mdzad dka' par gyur nas nged kyi rje bu ston gyi gdan sa pher ba'i yon tan med gsung
/ khengs skyung ya gis phyag dam mdzad/ de'i tshe zhwa lu'i rgyan gong du bu mo zhig gi khog tu bstan sru ma chen mo rdo rje rab brtan ma brloms nas nga rang gi paNDi ta
dbus nas 'byon pa yod pas spyan drongs shig bskul ba dang / zhwa lu ba'i mkhan slob dge 'dun thams cad kyang thag chod kyi spyan 'dren par drung chen gnyis/ dbu chos bzhi/
spyi pa gsum bcas grwa thang gi chos grwa chen por slebs/ grwa'i bla ma dge 'dun rnams ni rje nyid la dad zhen gyi gdung shugs ha cang ches pas gzhan du phebs 'jug pa ma
bzod cing / zhwa lu ba dang gnyis rgya 'dre shor nye ba lta bu'i zhal ma 'cham pa'i dbang gis phyag g.yog rnams la blo g.yeng chen po byung na'ang / rje nyid nas blo sbyong
bsgom la khyad che gsungs

su la'ang bka' bkyon mi gnang / de nas mi'i dbang po rnams dang / chos sde chen po gra'i gzhis byes kyi yon tan mkhan po rnams kyi thogs drangs/ dbus phyogs kyi grwa slob yon
bdag thams cad 'dus nas/ rje rin po che da cha sku na smin pas dbus bzhugs spro zhing / thugs dam 'phel ba sogs nas cis kyang gtsang du mi 'byon par bzhugs dgos zhes dbu
nan gyis zhus kyang rje'i zhal nas/ dbus skyid cing dge sbyor smar mod kyis/ de bas gzhan la tshig re tsam phan na de rang dga'/ gzhan la phan na dmyal ba'i sdug bsngal
kyang dang du len nus pa zhig dgos pa yin/ dge sbyor than thun dang / bde skyid don du mi gnyer/ na so rgas kyang re zhig a tho yod/ zhwa lu ba rnams mos zhen che bas bsam
pa mi bzlog/ dge 'dun gyi bka' yang mi bcogs pa yin/ da res rje bu ston gyi bstan pa la bsams nas 'gro ba lags so gsung / 'on kyang slar dbus phyogs su 'gro ba'i don
la phebs pa'i zhal bzhes bzang po ni mdzad do/ /de nas mi'i dbang po rnams kyi pho brang so sor gdan drangs nas 'bul ba bzang po byas zhing / rim pas gtsang du chibs kha
bsgyur/ yang rgyab sogs nas chos rgyal chen po dpon g.yog rnams kyang thugs phreng bzhin du chibs skyel du dol sna mo la'i bang byon/ skyid shod du lcags mal mdzad/ gam pa
phur smyug la ba sogs kyi thab 'dzin dang / slar dbus su phebs dgos zhu ba dang / zhabs brtan shis brjod

kyi zhu phrin bzang po'ang slebs/ de nas rim bzhin rong rin spungs mi dbang chen pos zhag lnga'i bar thab 'dzin bten nas bsnyen bkur 'bul ba mtha' yas pa mdzad/ stag gru khar
zhwa lu ba'i thab 'dzin bzang po sleb/ dga' ba gdong du nang so lhun grub rtse bas bsnyen bkur zab/ de ltar nyid kyi dgung lo don bzhi pa shing pho khyi'i lo smin drug
zla ba'i tshes pa bcu dgu'i nyin zhwa lur phyag phebs pa yin/ phebs pa'i nyin kyang nam mkha' la 'ja' kha dog sna tshogs pas gdugs dang rgyal mtshan dang / me tog dang /
ljon shing gi rnam pas khyab cing / dge 'dun brgya phrag shin tu mang pos rol mo dang / mchod rdzas sna tshogs thog pas ser sgreng / skye bo'i tshogs kyis glu gzhas sogs
rtsed sna mi 'dra ba du ma dang bcas tshong 'dus kyi bgam pa gong nas zhwa lu bar la khrom chen pos 'brel zhing lam la yang mi thar ba lta bur gyur te/ de 'dra ba ni sngar
zhwa lu mkhan po mi dgos gzhan su la yang byung ba'i sgros med zer dogs med pa yang 'dug rje 'di nyid 'brel tshad don ldan gyi skyes bu dam pas lam gyi yon tan mthar phyin
pa de'i rten 'brel gyi che ba yin par gda'/ tshes bcu dgu la phebs nas nyi shu la thugs ngal gsos/ nyi shu gcig la lha dang bcas pa'i 'jig rten gyi 'dren pa rgyal ba
rin chen grub kyi sengge'i khri la mnga' gsol/ 'di skabs zhwa lu ba'i chab srid sengge rtsa ba'i skyong skabs yin gshis khri ston 'bul ba dang bcas pa bzang po sgrub/ rje
nyid nas kyang ri mthil gnyis su mang 'gyed gya nom pa gnang

de nas ri phug tu thog mar bsnyen rdzogs zhu ba mang po byung ste de dag la dge slong gi sdom pa stsal/ nye skor chu lho byang gi yon bdag che phra mang po nas bsnyen bkur
dang khri ston gyi mang ja zhu mkhan rim pas slebs/ khyad par dbus nas gnang rtse sdings dang / bde chen yangs ba tsan nas spyan mnga' chos kyi rgyal po'i zhabs kyi legs
'bul dka' shog ched du mngags nas phebs pa'ang 'di ltar/ rgyal ba'i gsung rab mdo sngags mtha' dag dang / tha snyad gtsug lag khang rab 'byams thugs chud nas/ gangs can bstan
pa 'dzin pa'i gtsor gyur ba/ kun mkhyen bu ston ring lugs rgyas gyur cing / ces shis brjod pa sngon du 'gro bas thams cad mkhyen pa de nyid kyi sengge'i khri la mngon
par 'khod nas/ bstan pa mtha' dag 'dzin pa'i rgyal thabs la dbang bskur pa skad gnyis smra ba'i dbang po gang gi phyag tu bzhes pa nas/ sku khams bde bar gdan sa'i 'dren
pa dam par/ gtso bor gyur ba'i 'dus pa rgya mtshos bkra shis kyi mnga' gsol grub pa'i skabs su/ 'di nas kyang spro ba dang bcas pa'i ngag gis phyogs bcu'i sangs rgyas byang
sems rnams la bden pa bskul ba'i gsol ba 'debs pa byas te/ dengdengs nas bzungs te bstan pa 'dzin pa'i 'phrin las yun ring du skyong ba'i bzhed pa yar ngo'i zla ba ltar
gong nas gong du 'phel bar gyur cig /ces sogs kyi bka' yig ja gos dar gyi gnang

sbyin blos mi 'khyud pa dang bcas pa'ang byung ngo / /de ltar zhwa lu nyid du gzhis byes kyi dge 'dun bsam gyis mi khyab pa 'dus pa la/ sgra snyan dngags sogs tha snyad kyi
gtsug lag gtso bor gsungs/ rab byung dang bsnyen rdzogs kyang mang bar sgrub/ chos sde chen po'i sgrigs rnams gzhag rnams dam par mdad/ dge rgyun chags pa rnams kyi thebs
su gzhis rten bzang po btsugs/ dge 'dun gyi tshogs su'ang bu ston thams cad mkhyen pa'i bka' chems kyi yi ge rnams lan mang du klog pa mdzad de/ tshogs kyang nyin re bzhin
kun spyod 'jam du song zhing khrims 'jags pa mdzad/ mkhan po'i bya ba yang bu ston chen pos mkhan po gdan sa pa la gdams pa'i zhal chems nas 'byung ba bzhin mdzad/ de
nas zhwa lu'i dgun chos gsungs te/ thog mar blo mtho ba'i don du bu ston thams cad mkhyen pa'i phar phyin lung gi snye ma gsungs/ de nas kun gyi go sla ba bu ston chos 'byung
chen mo'i bshad lung gsungs/ de nas skye bo'i tshogs shin tu mang po la/ bsnyen gnas dang / skyabs 'gro dang / bla ma'i rnal 'byor dang / ma Ni'i lung sogs nyin re
bzhin chos mi 'dra ba du ma gsungs/ gsung chos gnang ba de dag kyang tshig zur phyin pa dang / rna bar 'bab pa'i gsung gdangs snyan pos bsdu na shlauka gcig la chos thams
cad 'dus pa 'chad thub pa dang / rgyas pa na shlauka gcig gi don la yang nyi ma rtser gang 'gro ba dang / de dag kyang gsung rab kyi gnad ston pa/ sems

la phan pa 'ba' zhig ma gtogs don go rgyu ci yang med pa'i sgra cal col ni nam du'ang mi srid do/ /de dus chos ra rgya che bas bzhugs khri'i rtser bsdad kyang gsung ha cang
mi che ba dang / chos ri'i mtha' rgyang ring bor bsdad kyang gsung ha cang mi chung ba dang / me tog gi char pa lag pas 'dzin thub pa babs pa sogs ya mtshan gyi rtags mang
po' byung / de nas rgyun par ri phug chos kyi pho brang du bzhugs/ sku zhang bsod nams mchog grub dpal bzang pos bskul te/ rdo rje phreng ba'i dbang bu ston thams cad
mkhyen pa nas brgyud cing phyag len gyi rgyun ma nyams par dbang zhu mi grwa slob shin tu mang po la gnang / sbyor ba yan lag drug gi 'khrid kyang btsugs shing / ri phug
gi chos khri thad kar phebs te nyi ma mang po'i bar la dge 'dun shin tu mang ba la brgyad stong pa sogs kyi gsung chos gnang / bu ston thams cad mkhyen pa'i rnam thar snyim
pa'i me tog kyang gsung / de'i nyin mo nam mkha' la 'ja' tshon shin tu bkra ba ri mor bris pa las kyang khyad par du 'phags pa byung / chos rje sku gshegs pa'i rnam thar
gyi skabs su spyan chab mang po mdzad/ de lta bu'i tshul gyis gdan sa lo bcu gcig gi bar bskyangs te de dus zhwa lu ri mthil gyi chos grwar 'chad nyan 'phel tshul sogs
chos rje thams cad mkhyen pa bu ston chen po zhal bzhugs dus la 'gran bzod pa tsam byung ngo / /zhwa lu ba'i grwa pa blo shin tu brtul ba rnams kyang mtshan nyid kyi rtags

gsal chol leb re dang / sgra'i mtshams sbyor lnga ba gyo le ba re mi shes mkhan yod pa mi srid skad/ de yang lung las/ gang zhig gser gyi ri la gnas gyur na/ /de yi 'dab chags
rnams kyang gser du gyur/ /zhes pa ltar/ rje 'di'i byin rlabs kyi rnam 'phrul 'ba' zhig tu zad do/ /gzhan du na/ mkhan po slob bong bu lta bu res pas na/ grwa pa khyi
lod lug khyu las mang pa re 'ong zer ba de yang bden pa gda' 'o/ /phyis kyi gnas skabs gzigs pas gsal lo/ /de nas sa skya'i bdag chen 'jam dbyangs kun dga' bsod nams sku
mched kyis spyan 'dren zhus pa ltar rtsa gdong du phebs/ der thog ma'i chos 'brel rnga sgra'i dbang phul te/ de nas sgra ka lA pa dang / tsandra pa bcas zla ba gnyis lhag
tsam la rdzogs par gnang zhing zhar la sdebs sbyor/ snyan dngags/ rgya gar skad du klog yig rnams bslabs/ gzhan yang dus 'khor gyi dbang tshar gsum dang sbyor drug gi 'khrid
sogs stsal/ zhwa lu ri phug tu'ang rdor phreng dang / dus kyi 'khor lo'i dbang sogs snga phyir dbang mang po dang / dus rgyun du bshad bka'/ lung bka' bar ma chod du
gsungs/ de nas yar rgyab chob kyi rgyal pos spyan 'dren dod drag pas/ slar yang nyi ma dbus kyi cha la khams su slebs/ sna bo la nas chos rgyal chen pos chibs su mdzad/
grwa thang gi dge 'dun 'dus pa rgya mtshos kyang rol mo dang gdugs rgyal mtshan mtha' yas pa thogs te spyan 'dren mdzad/ dbus kyi grwa bu slob yon bdag dang bcas pa kun
gyi bsam pa'i re ba yongs su gang

zhing bstan 'gro'i don rlabs po che mdzad/ de'i tshe phyag phyir byang pa lo chen ratna bha dra yang yod pas/ rje 'di nyid gang du bzhugs kyang mkhas pa dpe dang ma bral ba
dgos zhes phyag dpe kho na gzigs tog gnang bas/ pharatna bha dra'i thugs la sku na bgres po 'di 'dra bar phebs nas da dung phyag dpe gzigs nas ci mdzad/ da de bas bsgom
re tsam gnang na'ang dga' mod dgongs pa thugs la shar pas/ de nub khong gi mnal lam du gser gyi mchod rten 'od zer 'bar ba zhig byang / de rgyal ba byams pa mgon po'i skur
gyur nas/ rigs kyi bu de lam dad pa ma byed cig /de ni nga nyid kyi sprul pa yin no/ /zhes gsungs pas/ thugs rab tu 'gyod nas sang nyin der/ | mngon mthar 'jam pa'i dpal
gyis rjes bzung bas/ /rig gnas kun gyi srol 'byed bla na med/ /dga' ldan gnas na mi pham dag pa'i bshes/ /phul byung mchod 'os dam pa khyod phyag 'tshal/ /zhes sogs kyi
bstod pa phul lo/ /gzhan yang rgya gar gyi dge slong paNDi ta dha rma de bA ka ra sogs kyang rje 'di'i slob mar gyur cing / de dag dang dzo ki kha cig la/ ma hA bo dhi'i
bstod pa saMskri ta'i skad du sdebs sbyor dang ldan pa brtsams te/ rdo rje gdan gyi sgo la sbyor rgyu bskur bas/ saM skri ta bzang bod na makas pa yod 'dug zer nas/ sangs
rgyas pa rnams dga' zhing mu stegs pa rnams yid skrag pa byung ste/ rgya gar na'ang mkhas pa'i grags pa che ba yin skad

mdor na bdag nyid chen po 'di'i rnam thar ni bsam gyis mi khyab cing brjod kyi mi langs bas ji skad du lo chen dkon mchog bzang po'i zhal nas/ gsung rab phal la zhu dag mdzad
pa'i tshe/ /kun mkhyen gnyis pa sa paN nyid dang mtshungs/ /gnyis med ting 'dzin ngang la 'jog pa'i tshe/ /nA ro'i zhabs dang dpal ldan birU pa/ /byams pa'i thugs kyis
'gro kun skyong ba'i tshe/ /zhi ba lha dang rgyal sras thog med bzang po rgod tshang mgon po rdo rje pa/ /dri med ngur smrig 'dzin pa'i tshul bzhugs tshe/ /dpal ldan a ti
sha dang mgon po khyod/ /nam yang dbye ba med par bdag gis khums/ /zhes so/ thugs sras skyogs ston lo chen gyi zhal nas kyang / bdag cag gi rje bla ma dam pa chos rje thams
cad mkhyen pa zhwa lu lo tsA ba zhes grags pa'i yid bzhin gyi nor bu 'di nyid rtsod dus kyi rgyal ba gnyis pa rang yin/ deng sang gi mkhas grub gzu bor gnas pa rnams
rje 'di'i gsung tshad mar mi byed pa gcig kyang med gsungs/ de bzhin du chags lo tsA ba rin chen chos rgyal gyi zhal nas/ rje btsun zhwa lu lo chen gyi mkhyen rab 'di lta
bu ni sku tshe dpag tu med pa nas sbyangs pa yin/ skye ba gcig la yon tan 'di tsam shes mi thub gsungs/ rje smyug lab chen pos kyang / mkhas mchog thams cad mkhyen pa khyed
med na/ /gangs ri'i khrod 'di mgrin bzang ra ba bzhin/ /zhes sogs bsngags nas rgya gar chu bo ganggA tshun la rje 'di las mkhas pa med gsungs te/ rgyas par paN chen
'bum phrag gsum pa rin chen chos

kyi dbang po dang / skyogs lo thams cad mkhyen pa rin chen bkra shis ngo mtshar bye ba'i blo gros sogs kyis mdzad pa'i rnam thar gyi yi ge ma mo ngag las shes so/ /gsung rtsom
kyang bla ma yi dam gyi bstod pa'i rab byed skor dang / zhi ba lha/ spang lo chen po/ kun mkhyen dol po pa/ mkhyen rab pa chos rje rnams kyi rnam thar/ dus 'khor dang
/ bde mchog dril bu lus dkyil sogs kyi cho ga'i skor/ mngon rtogs rgyan 'grel pa/ sgra ka lA pa'i 'grel pa tsandra pa'i 'grel pa/ ka lA pa'i mtshams sbyor lnga bye brag
tu bshad pa/ ming ye yan gyi spyi bshad/ ka lA pa'i sa bcad/ snyan dngags me long gi bsdus don/ sdebs sbyor gyi bsdus don/ tsandra pa'i yi ge'i bsdu ba/ sum rtags kyi 'grel
pa/ dag yig za ma tog bkod pa sogs de ltar mdzad pa'i bstan bcos rnams kyang bsregs bcad brdar ba'i gser bzhin du 'khrul pa'i g.ya' dang bral ba bstan pa'i su 'gro ba
sha stag go/ 'gyur rnam grangs mi 'dra ba che chung sdoms bzhi bcu zhe brgyad tsam nyid kyi rgya dpe las gzhi 'gyur mdzad pa dang / de las gzhan pa'i 'gyur bcos dang / hor
skongs bsags pa sogs ni rgya gzhung du gtog pa'i bka' dang bstan bcos phal cher la khyab nas yong par grags shing / de lta bu'i bstan pa'i bya ba rgya chen pos sku tshe
'da' ba mdzad nas dgung lo brgyad cu gya bzhi pa la zhwa lu ri phug tu nye gnas chos 'khor blo gros kyi gzim mal sku 'dra

bzhengs / de la rab tu gnas pa dang nyid kyis mdad nas zhwa lu'i gdan sar skyo ston bsod nams rgyal mtshan bskos/ de nas grwa thang du phebs te dgung lo brgyad cu gya bdun
pa me mo phag gi lo grwa'i gdan sar thugs sras pad dkar lo chen bskos nas nyid kyi me tog gtor/ der gdul bya phyi ma thams cad smin grol la bkod de/ brgyad cu rtsa brgyad
pa me pho byi ba'i lo ngo mtshar gyi cho 'phrul bsam gyis mi khyab pa dang bcas rgyal ba byams pa mgon po'i thugs khar sprul pa'i sna ba bsdus so/ /nang rten rin po che
'ba' zhig las grub pa'i rje nyid kyi snang brnyan dang / gser 'bum thog tshad ma sogs grwa'i gtsug lag khang du bzhengs shing / lo dus kyi mchod pa rgya chen po'ang gnas
de nyid dang zhwa lu gnyis su sngar btsugs par grags mod/ da ni gtam tsam yang ri bong gi rwa bzhin du dkon pa'i chos te/ de yang rgya rol las/ srid gsum mi rtag ston ka'i
sprin dang 'dra/ 'gro ba skye 'chi gar la lta dang mtshungs skyes bu'i tshe srog nam mkha'i glog 'dra ste/ /ri zar 'bab chu bzhin du myur mgyogs 'gro/ zhes pa ltar yin
pa'i tsul de lta bu'i don la yang bsam par bya'o/ / / /gsum pa ni/ rin chen grub bstan rgyal po'i srid 'dzin mkhas/ /zhes 'byung bas/ rgyal ba byang gling pa dpon po rin
chen rgyal po de ni/ sku 'khrungs pa'i gnas sngar ri phug gi dgon smad mtshams na byang gling zer ba'i grong yod pas/ der mkhas grub chen po mgon pa rgyal

mtshan zhes bya ba sogs bshes gnyen dam pa 'ga' zhig gi rnag rigs kyi dbon brgyud du sku 'khrungs shing mtshan la dbon po zhes thogs pa'i rgyu mtshan yang de ltar yin/ gzhon
nu nyid nas ri phug dgon par rdo rje 'chang mkhyen rab chos rje'i drung du rab tu byung / phyis bsnyen rdzogs kyi sdom pa'ang de las bzhes par mngon/ kun mkhyen chos grub
dpal bzang dang / mkhan chen 'jam dbyangs bshes gnyen pa sogs bla ma dam pa mang du bsten/ khyad par rdo rje 'chang mkhyen rab chos rje nyid bka' drin 'gran zla dang bral
ba'i rtsa ba'i bla mar mdzad/ rgyud sde bzhi la mkhas pa'i mchog tu gyur pa'i gsang sngags rab 'byams pa chen por gyur cing / dpal 'khor bde chen du phebs nas rin sdings
grwa tshang gi bla ma thogs shig mdad/ de nas ri phug dgon stod byang gling du bzhugs nas chos 'khor rgya chen po bskor cing / brgyud 'dzin slob ma'i gtso bo yang / gnas
brtan bstan pa bzang po/ 'brog khang pa don grub rgyal mtshan/ sku zhang chos rje bsod nams mchog grub/ byang gling pa rin chen bkra shis rgyal mtshan sogs mtha' yas/
mdzad pa rnam thar rgyas pa dang gsung 'bum gyi rim pa deng skabs ma rned kyang gsung rab thor bu tsam bdag gi mthong ba la rdor dbyings kyi dkyil mchog rin chen bsam 'phel
gyi lhan thabs/ de'i slob ma dbang bskur la mkho ba'i lhan thabs/ mi 'khrugs pa'i dkyil mchog gi dka' gnas bo dong pa'i chos brgyud 'dzin pa paN chen pad ma gar dbang
yang thog mar zhwa lu'i rtsi grwa mdzad cing rje 'di'i slob ma yin cing phyis bo dong pa'i bstan 'dzin gyi gtso bor gyur to/ /

gsal byed de'i ro bsregs kyi cho ga shin tu gsal ba/ kun rig gi cho ga'i zin bris/ 'jam dpal chos dbyings gsung dbang gi phyag rgya'i 'ching tshul/ gshed dmar lha lnga'i lhan
thabs sogs snang zhing / de dag kyang tshig sbyor legs legs 'dra ba mi 'dug na'ang / don gyi dka' gsan 'ba' zhig gsal bar ston pa'i legs bshad rmad du byung ba kho na
yod/ gzhan yang snye mo sku zhang chos rje rin chen bkra shis rgyal mtshan gyi zhal gdams las/ lta ba'i mthar thugs chos kun sgyu mar sbyangs/ bsgom pa'i mthar thug rig pa
brjen la bor/ /spyod pa'i mthar thug sdig spong dge ba bsgrub/ /chos 'di snying la bzungs shig gzhon nu rnams/ /zhes gsungs pa lta bu'i lta bsgom spyod 'bras phyin ci ma
log pa gzhir bzungs te/ 'jig rten chos brgyad kyis ma g.yos bar thugs dam nyams bzhes lhur mdzad cing / gsung rtsom rnams kyi sbyar byang phal cher la'ang phyogs med kyi
bya bral ba dge slong rin chen rgyal pos sbyar ba'o zhes gsung ba kho na yod/ zhal las kyang / 'jig rten gyi byang ngoms nas skye bo dam par rlom pa dang / chos nas bshad
pa bzhin mi byed par tshe 'di'i 'du long mang po bsags nas bstan pa 'dzin pa yin zer ba dang / de lta bu'i bla ma'i zhabs tog yong du re yang / ji skad du/ rjes paN gyi/
khyi rgan ya skan phug pa'i khrag /rus pa'i bcud du bsgos nas 'cha'/ /zhes pa ltar mkhas pa dag khrel ba'i rgyu kho na yin zhes gsungs skad de don la yang mang ba snang
ngo / /mdor na bdag nyid chen po 'dis ni/ rgyal bstan spyi dang bye

brag kun mkhyen bu ston zhabs kyi bstan pa la phyag bris che ba mdzad pa yin te/ kun gzigs lnga pa chen po'i zhal nas kyang / /zab don 'byor pa blo dang mtshams pa'i rin/ /'bad
pa chen pos nyer 'khug rgyal ba'i bstan/ /rgyas mdzad bzang po'i skal ba ldan pa'i rje/ /yongs 'dzin dam pa'i mgon la gsol ba 'debs/ /zhes bsngags pa mdzad pa yin no/
/'di nyid kyi ri phug byang gling gi gdan sa mdzad pa'i ring la/ mkhan chen rigs 'dzin rgyal po dang / 'jam dbyangs dkon mchog tshul khrims khri thog tu bzhugs so/ gsol
'debs las/ sku zhang rigs las rin chen mchog tu grub/ /rnam bkra bskyed rim shis pa'i dpal la 'byor/ /rgyal ba kun 'dus tshar pa rdo rje 'chang / /mtshungs med dam pa gsum
la gsol ba 'debs/ /zhes 'byung bas/ dang po sku zhang rigs las rin chen mchog tu grub/ /ces pa lce btsun rin po che bsod nams mchog grub dpal bzang po da ni 'khrungs yul
zhwa lu phu nub kyi gnas gsar dge 'phel du/ yab rdo rje 'chang mkhyen rab chos rje'i sku'i gcung po sku zhang rgyal ba rnam sras pa dang / yum mkhar ba ba'i sras mo hor
btsun rgyal mo gnyis kyi sras su rab byung brgyad pa'i kun 'dzin zhes pa sa pho byi ba'i lo la sku bltams/ mtshan tshe brtan lhun grub rgya mtsho zhes gsol/ sku gzhon nu'i
dus nas thugs sgam zhing chos srid kyi gnad la mkhyen pa'i spyan bkra ba zhig byung pas rgyal mkhar

rtser bdag chen don grub 'phags kyi nang blon mdzad/ de skabs phyag g.yog rnams kyi sku rgyan dang na bza' sogs dang 'khor la 'os pa'i cha byad phul pa na/ lus bem po mi gtsang
ba'i snod 'di la rgyan btags pa dgos pa gang yod pa yin nam dgongs pa thugs la shar zhing 'jig rten chos brgyad kyi sbub nas grol ba zhig de dus nas ka yod ces grags/
phebs bzhud sogs kyi tshe ngan slongs rnams dang srang kha'i khyi sogs la gsol zan gyi sku sbyor re sgrig chug mdzad de gnang / mthong smon du phebs nas 'jig rten gyi bya
ba la snying po ci yang mi 'dug pas da ni sa skya'i gong ma rnams kyi mdzad pa ltar rten skya po yin yang dge sbyor byed dgos pa 'dug gsung nas gzim chung du thugs dam
kho na mdzad/ de'ang 'chi ba mi rta pa la thugs sbyong ba'i tshul dang sa lugs kyi bde mchog dril bu lus dkyil la nyams bzhes gnang / de skabs mkhyen rab rje rgyal rtser
bdag po'i drung du phebs nas rje nyid la rgya mtsho dge sbyor gang byed kyin yod ces gsungs pa la/ bdag sa skya'i dril bu lus dkyil la byed kyin yod zhus pas/ sku zhang
chos rje nam mkha'i mtshan can nas bzung nged rang rnams la byin rlabs kyi tshan ka tsha ba'i gnad cig yod pas gshed dmar lha lnga 'di la byas na legs gsungs/ de nas dbang
bka' sogs ni sngar sor mkhyen rab chos rje las thob zin pas de 'bral phyag dpe gzigs nas gshed dmar lha lnga'i bsnyen pa mdzad/ mkhyen rab chos rje

dpal 'khor chos sde'i brag tag tu bzhugs skabs bka' lung la/ byed la yab 'di gshegs dus grogs byed mkhan med pa'i 'o rgyal ba gcig yod pa 'dug ste/ 'on kyang bla ma mos gus
dga' tshad 'dug pas bya ba gang la yang bar chad med pa dang / khyad par ri phug shar chen gyi rdo rje 'chang bzhugs pa'i mchod kang du dkar me'i mchod pa dang / rdor dbyings
dus 'khor sogs kyi bsgrub mchod rnams ma chags par yongs pa 'dug ces sogs ma 'ongs lung bstan pa cig kyang zhal 'chems kyi tshul du gnang / de nas bdag chen dpon g.yog
'dul chung du phebs dus gsol rgyu'i bshas lug 'ga' re gsod pa'i zhal bkod mdzad dgos pa byung pas thugs la tshad med pa'i snying rje drag po 'khrungs shing / rgyal sras
thogs med pas/ thogs med dus nas drin gyis bskyangs pa'i ma/ /las kyi shina'ang 'chi ma dbyungs rig na/ /de dag sha yi ched du bsad pa'i sha/ za ba rig pa min no shas
rab grub/ /ces gsungs pa rjes su dran nas sha zhus kyi mi bzhes pa'i nges 'byung dang zhen log gi 'da' byung / skabs shig zang phu lung mjal bar ri phug nas zhabs thang mdzad
nas byon/ ayon padma la gsol ba tab pas mkhyen rab rje dang ngos su mjal nas gdams pa dang rjes su bstan pa yang thog gsungs/ de rjes rkyang 'dur bde ba can sogs kyi
bla ma grub pa'i dbang phyug rin chen dpal gyi drung du phebs nas

gshed dmar spros med dang / ma gcig gi zab don thugs snying la sogs gsan zhing der rgyal sras dngul cha pa'i zhal nas/ bag med sdig pa chen po bskyed pa'i rgyu/ /chang dang
gsad sha spong zhing zas gzhan yang / /ched du 'bad rtsol sgo nas mi bsgrub pa'i/ /dam bca' mtha' ru skyol zhig sangs rgyas dpal/ /zhes gsungs pa'i tshul la bslab dgos dgongs
nas rdor dkar mdzad par dam bca' phul bas/ bla mas de ltar gnang ba ngo mtshar che mod 'on kyang da dung chos mdzad na legs zhes gsung ba dang / gzhan 'ga' zhig nas
kyang mkhyen rab chos rje'i chos brgyud 'dzin pa la sku mdun drung rang gi rab byung bzhes na 'gro phan che tshul zhus shing / rje rang gi thugs la'ang rab tu byung 'dod
kho na 'khrungs te/ khyim thabs kyi bya ba mtha' dag de 'phral dug bzhin du skyur ba gnang / dgung lo sum cu so gsum pa drag po bzhes pa lcags sprel lo/ /hor zla brgyad
pa'i dmar phyogs kyi bzang po gnyis pa'i grib tshod skyes bu gcig gi dus/ 'og min gnyis pa ri phug chos kyi pho brang du/ mkhan chen rdo rje 'chang skyo ston rigs 'dzin rgyal
pos mkhan slob sbrags ma mdzad cing / gsang ston 'dul 'dzin shes rab legs pa dang / dus go ba gnas brtan bkra shis rab gsal/ dad pa'i dge 'dun rgyal ba byang gling pa
rin chen chos kyi rgyal po sogs mkhan slob dge 'dun dang bcas pa lnga phrag gnyis la gcig gi lhag pa'i dbus su dge bsnyen dang / tshigs snga ma dge tshul dang / bsnyen
par rdzogs pa

dge slong gi dngos po'i bar dus gcig la bsgrub te 'dul ba 'dzin pa yongs kyi mchog nye ba 'khor gnyis pa lta bur byas so/ /de nas bzung bslab bya phra mo tshun chad la spang
blang mdzad cing tshul khrims rnam par dga' gzhir bzung ste/ mkhan chen rdo rje 'chang de nyid kyi drung du dus 'khor bdag po chen po'i dbang / gshed dmar bcu gsum ma/
gsang 'dus mi bskyod pa/ phyag rdor 'gro bzang rnams kyi dbang bka'/ zhwa lu pa'i 'khrid chen bzhi sogs gsung chos mang ba gsan/ zhwa lu mkhan chen dkon mchog tshul khrims
kyi drung gur rigs bsdus kyi dbang / nA ro mkha' spyod kyi skor/ gser chos dmar po skor gsum sogs gsan/ chos rje byang gling dpon rgyal ba'i drung / rdor dbyings rtsa lugs
'grel pa lugs/ rtse mo rigs bsdus/ rdo rje mi 'khrug pa jo lugs/ phyag rdor 'chi bdag 'joms pa/ shAkya sengge gtsug gtor dgu pa/ 'chi med rnga sgra/ tshe dpag med/ grub
rgyal lugs sogs kyi dbang bka'/ bu ston bka' 'bum sogs lung rab tu mang po/ gsang ba'i dus nag 'khrid gser sdings pas mdzad pa'i skor dang / sems 'khrid yid bzhin nor
bu/ dmar 'khrid tshem bu lugs sogs 'khrid bka' mang ba gsan/ dus 'khor shar chen pa'i chos rje rgyal yam gsum pa'i drung rdo rje gdan bzhi'i yab bka' yum bka'i dbang rdzogs
par gsan/ mon rdzong ras pa zla ba rgyal mtshan gyi drung dmar po skor gsum/ gur zhal gnyis/ rta mgrin

skyer sgang lugs sogs kyi rjes gnang chos skor lung dang bcas pa/ gzhan yang ba ri brgya rtsa'i rjes gnang / rgya gzhung gi lung / ye shes kyi mgon po phyag drug pa nag po
bar chad kun sel/ gsang bsgrub/ grib sel/ gnad dbab/ mgon dkar yid bzhin nor bu/ lha bzhi dril sgrub/ mgon po mtshan kha sogs kyi rjes gnang / de dag gi sgrub skor las tshogs
dang bcas pa'i lung / phag mo gzhung drug skor/ rdo rje 'jigs byed kyi chos tshan du ma'i lung / shangs chos na gu'i skor/ dam pa sangs rgyas nas brgyud pa'i dam chos
sdug bsngal zhi byed skor/ lce sgoms pa'i mgur 'bum/ man ngag rin spungs sogs dang / gcod dbang nam mkha'i sgo 'byed/ grub rgyal lha mang gi dbang sogs zab chos shin tu
mang ba gsan zhing 'di skabs khrid gsan pa rnams kyang bla ma'i spyan sngar nyams myong ma skyes bar bsgom par mdzad pas/ sku zhang chos rjes khyed la nyams dga' rab skyes
'dug ste/ da dung des sa lam cung mi chod pas/ a pha'i glu 'di la nyon gsung / dwangs gsal rnyogs med kyi sems nyid 'di/ ngo bo rig pa rang bzhin stong / /mtshan nyid
gsal ba gsum ldan te/ /gdod nas lhan skyes lhun grub po/ /ces sogs mgur gnang / 'di skabs mus chen sangs rgyas rin chen la lam 'bras gsan rgyu'i zhu yig 'bul mkhan btang
bas/ re zhig 'then mdzod/ nged dbyar dga' ba gdong du lam 'bras 'chad pas de dus shog gsung ba 'byor nas re zhig sku mtshams mdzad/

de nas dga' ba gdong du phebs te rje mus pa'i drung du/ gsung ngag lam 'bras/ nA ro mkha' spyod/ bde mchog dkar po sogs kyi dbang khrid lung dang bcas pa mtha' dag bum pa gang
byor gsan/ de dus mus chen gyi mkhan po dang / rje nyid kyi las slob gnang ste chos rje 'ba' rab nam mkha' rgyal mtshan bsnyen rdzogs bsgrub/ dga' ba gdong gi grwa pa
mang pos kyang rje nyid la gsung chos zhus te gzhan don gyi sgo bye/ sngar rab tu ma byung ba'i gong du mkhyen rab rje'i drung / dus 'khor/ gshed dmar sogs dbang dang bshad
bka' mang po gsan pa yin la/ de dag dang 'og tu 'byung ba'i lo chen thams cad mkhyen pa dang bcas pa mgon bka' drin che ba'i bla ma rnams yin no/ /gzhan yang lo tsA ba
rin chen bsod nams rgyal mtshan/ dpal 'khor ches sde'i mkhan po jo gdan pa sogs chos 'brel gsan pa'i bla ma ni mang du yod snang ngo / /de nas ri phug gi gzim khang gong
du dpal rdo rje dbyings kyi bsnyen pa mdzad nas kha skong gi sbyin bsreg gi dus/ thab nang du me kha dog shel ltar dwangs pa'i dbus su dung dang rgyal mtshan/ dpal be'u
sogs kyi rnam pa shin tu gsal 'byung ba mchod g.yog rnams kyi mthong nas dad par gyur/ bla brang shar chen du gshed dmar gyi bsnyen sgrub mdzad pa'i tshe yang ngo mtshar
gyi rtags sna tshogs shar/ dgung lo zhe drug pa dpal gdong zhes pa chu mo bya'i lo snye mo ru dgon gsar smon 'grub chos

sdings kyi gdan sa spyan 'dren pa'i zhu ba slebs/ rje nyid nas dgon chung sdug bsngal gyi btson ra yin par dgongs/ nged kyi dgon pa'i bdag rkyen mi pher bas mi yongs zhes sna
len mdzad kyang bu ston thams cad mkhyen pa'i chos kyi rgyal srid 'dzin pa mkhan chen dkon mchog tshul khrims dang / chos rje byang gling dpon rgyal ba gnyis kyi zhal
nas/ ru dgon pa 'di nged rang rnams kyi chos brgyud kha gtsang du 'dzin pa dang / khyad par sku zhang gi gdung rus gcig pas lugs gnyis kyi 'brel pa mthun pa 'dug pas cis
kyang phebs dgos gsung zhing bla ma'i bka' gyen du ldog ma nus par lo gsum zhal bzhes mdzad nas pho nya rnams phyir brdzangs nges/ slar hor zla gnyis pa'i mjug la ri phug
nas btegs te shar gru khar gzhis ka rin spungs pa'i gnang sbyin gyi ja zhal khrab/ rnam rgyal gling pas gtso mdzad snye mo pa rnams kyi chibs bsu'ang 'byor te nags pa zla
ba'i tshes brgyad la rigs ldan chos kyi rgyal po rin chen bkra shis rgyal mtshan dpal bzang po'i zhabs btegs sengge'i khri la mnga' gsol mdzad/ chos dung byin rlabs can
dung gshog gi nang la nor bu'i bye brag yod pas thog drangs sprod rnams rtsis pa zhes brkyangs te thog ma'i shis brjod kyang dus kyi 'khor lo'i rgyud tshig zab mos mdzad
pas nam mkha' la 'ja' kha dog sna lnga dang / bkra shis rtags brgyad/ ral gri/ padma sogs kyi dbyibs can mang pos 'brel/ me tog gi char chen po nyi ma gsum gyi bar du bab
pa sogs dus kyi 'khor

lo'i bshad pa'i 'phrin las 'phel ba'i rten 'brel mtha' dag rang 'grig tu byung / de yang rgyud las/ nags pa'i mthar ni dkar po'i tshig la gzhan la phan pa'i bla ma'i dkyil
'khor dag ni bzhengs byas nas/ sdig pa'i dri ma 'phrog pa'i dbang bdun rnams ni bsod nams/ don du bu rnams dag la sbyin par bya/ zhes gsungs pa dang rjes su mthun par dpal
dus kyi 'khor lo'i rdul tshon gyi dkyil 'khor chen po bzhengs te byis pa 'jug pa'i dbang bdun/ dbang gong ma che chung / rdo rje slob dpon bdag po chen po'i dbang dang
bcas pa dbang cha nyi shu rtsa lnga pa tshar drug la gnang de nas dbyar chos kyi dus sgrub dkyil phyag len gyi skor la gsung bshad dang skal bar ldan pa'i slob ma nyi shu
tsam la rdo rje rnal 'byor yan lag drug gi zab khrid zla ba gsum gyi ring la grub pa gnang / de yang rang re bu lugs la nges don gyi khrid skyong ba'i tshe sems 'tshol sogs
kyi tha snyad mi mdzad pa'o/ de skabs rje nyid nas gcer mthong ngo shes kyi lta ba'i skabs sems 'tshol zhes pa'i brda chos shig kyang mdzad/ 'on kyang sems 'tshol zhes
pa ni phyag rdzogs kyi khrid byed pa rnams la grags che mod kyi ngo sprod kyi bshad pa ci yang ma song bar sems 'tshol zhig ces brjod kyang da lta'i gang zag phal cher
la brda chad cig rnyed rgyu yong dka' zhing / ngo sprod kyi bshad pa thob phyin chad sems log nas 'tshol rgyu med pa'i don zhig shugs la go yong pas sems 'tshol zhes pa 'di

rang dgos nus chung zhing / rje btsong kha pa'i dbu ma lta 'khrid kyi skabs thog mar dgag bya nges pa'i gnad gcig tu mdzad nas bdag 'dzin lhan skyes kyi blo'i 'char tshul la
ngos 'dzin dgos par gsung ba ni las dang po pa'i gang zag rnams la nad thog tu 'gro nges pa'i sman thun gcig tu mthong ngo / /de dus dge slong sangs rgyas 'phel gyi nyin
mo bsgom ma byas par sham thabs la lhan pa 'debs kyin bsdad pas/ rje nyid kyi thugs mkhyen gyis gzigs nas gsung chos skabs mi mang tshogs sar/ sbyor ba yan lag drug bsgom
nas rtags bcu rdzogs pa la/ rnam rtog gzhan gyi spro bsdu spangs te rtse gcig tu mnyam par 'jog dgos pa yin/ 'o skol gyi sgom chen pa rnams ni de'i dod du sham thabs la
ras kyi lhan pa 'debs kyin 'dug ces bka' bkyon mdzad pas thams cad han brdal ba bzhin gyur nas sgom la blo bskyed che ba byung ngo / /slar hor zla dgu pa'i nang du ri phug
tu phebs nas sku mtshams mdzad/ shing khyi nag nya'i dus su bu dgon par phebs nas gsung chos kyi 'phro rnams gnang zhing / tshe dpag med kyi sku rgyab mtho nyi shu rtsa
bzhi yod pa bzhengs pa'i nang bzhugs su thugs sras sems dpa' chen po rin chen rnam rgyal gyi 'chi med rnga sgra'i dbang rdzas shing tog bil ba phyag dreg ma byin rlabs
can gcig rje nyid kyi sku bsrung khron na yod pa de rten gyi thugs kar bzhugs pa gnang zhing gzhan yang mdo rgyud dang mthun pa'i ring bsrel rnam bzhis

phyur bur gtams par mdzad/ rab gnas dngos gzhi yang dus 'khor thugs dkyil gyi steng nas phyag g.yog dge 'dun nyis brgya dang bcas pas nyi ma gnyis kyi bar la gnang / gzhan
yang der 'dus pa dag la gsung chos rgya che bar gnang zhing zhal gdams mgur 'di'ang gsungs so/ / //nam 'chi cha med kyi tshe zhabs la/ /dus yun ring sdod rtsis ma byed par/
/skyes chen 'degs pa'i dus tshod du/ /blo nyams nga med pa'i chos shig mdzod/ /gus ldan gyi gtsug tu bsten 'os pa'i/ /mtshan ldan gyi bla ma g.yang chen de/ /snod ldan
gyi slob mas ci dgar spyod/ /de skal ldan gyi khyad chos yin par sems/ /a ho rkyen snang thugs phrad lam du 'khyer ba dang / /sems la shar tshad dran pas zin pa dang / /thams
cad rmi lam sgyur mar shes pa gsum/ /'di dag rjes thob dus su nyams su longs/ /bkra shis pa'i mchod dbyangs de la mdzod/ /ces gsungs nas hor zla brgyad pa'i mjug la
ri phug tu phebs shing bu ston thams cad mkhyen pa gnyis pa ma hA lo tsA ba dharmA pA la bha dra'i zhal snga nas kyi drung du/ rdo rje 'phreng ba dkyil 'khor bzhi bcu zhe
bzhi'i dbang bka' dang / dkyil chog rdor phreng / mngon rtogs rnal 'byor rdzogs 'phreng / sbyin sreg 'od kyi snye ma/ rje de nyid kyi mdzad pa'i brgyud 'debs/ paN chen
nags rin nas brgyud pa'i sbyor drug /nyi zla bsgrub pa sha wa ri'i sbyor drug /ye shes spyan

bsgrub / ma hA ya' rdzogs rim/ spar bu bas mdzad pa'i do ha'i yig cha/ de'i sa bcad/ mtshan don/ bsdus don rnams kyi lung / su kha chos drug gi 'khrid/ ne gu chos drug gi bka'
bcu dang sgyu lus dbang mo che/ chos drug rdo rje tshig rkang sogs ne gu'i 'khrid skor rdzogs pa/ mkha' spyod dkar dmar gyi bka'/ gzhan yang zhal bzhi pa'i rjes gnang
/ 'dod rgyal dang tshogs bdag gi rjes gnang sogs zab chos dpag tu med pa gsan nas nyams su myong ba mdzad do/ /de nas dge 'khor gyi sa cha na btsan brag zer ba'i sgrub gnas
yod pas der sku mtshams shin tu dam pa mdzad/ de grol nas ri phug tu brag po che'i dge slong kun dga' rnam rgyal dpon slob bcu skor dang / ri phug gzhi grwa sogs la sgrub
thabs brgya rtsa'i rjes gnang skor stsal zhing de'i tshe lhas me tog gi char bab pa kun gyi mthong ba byung / rgyal rtse nas bdag po'i bka' gnang nas dbang ldan chos
'khor gyi gdan sar phebs te rtse mo sgrub mchod dang gsung chos zhu mkhan rnams kyi re ba bskangs/ slar yang btsan brag ri khrod du phebs te dpon po shAkya dang / rtogs
ldan chos 'phel sogs la ne gu chos drug gnang nas khrid lo legs pas mnyes pa byung yang tshogs 'khor gyi dus sku khams mnyes pas/ zhabs 'bring pa dag gis sman pa zhig bos
pa legs tshul zhus pas/ de 'dra mi dgos/ khams dga' rab yongs/ ni gu chos drug 'di mkhyen rab rjes gnang dus kyang 'tshub pa byung 'dug de len

kyang de kha'i 'tshub tu gda'/ slar rtogs ldan chos 'phel la yang chos mgo mi 'thon pa'i bar chad gcig yong ba 'dra/ nga yang zhwa lur 'gro dgos pa'i rmi ltas shig byung gsung
/ de kho na bzhin byung ste rje nyid kya zhwa lur chos rje ser thang pa gshegs pa'i yar 'dren la spyan 'dren zhus/ btsan brag tu phebs nas gnas brtan bsod legs pa sogs
la dam pa sangs rgyas kyi zhi byed skor gnang nas rje mon rdzong ras pa'i thugs dgongs rdzogs pa'i chad du yin gsung zhing bsngo ba'i yon bshad dang bsgrags mon rdzogs
pa'i rnam thar gyi lung yang gnang / bla ma dran pa'i gdung shugs kyi spyan chab mang po bsil zhing gdung dbyangs kyi gsol 'debs mdzad/ de rjes snye mor phebs nas/ dus 'khor/
gsung 'dus/ kun rigs/ gur rigs bsdus sogs kyi dbang bka' dang / bu lugs kyi 'khrid chen bzhi/ 'grel chen dri med 'od sogs kyi chos 'khor bskor zhing gdan sa bsko bzhag
mdzad nas ri phug tu phebs/ glang chen brag nas spyan 'dren zhus te su kha chos drug dang / dmar khrid tshims bu lugs sogs bka' chos mang du stsal/ lha'i zhing khar bzhugs
khri rtsigs nas grub rgyal tshe dbang khrom chen po la gnang dus rje nyid kyi dbral ba'i dkyil na 'od dmar por li ma tsam gcig yod pa der gnas ba kun gyi mthong zhing
gsol dpon rgyal mtshan gyi dri ba zhus pas/ 'od yong

don med/ rje btsun rdo rje rnam 'byor ma'i sku yod pa'i 'od yin nam/ lar yang rje btsun nA ro mkha' spyod 'di la bsnyen pa byas pas rjes su 'dzin pa'i rtags mang po byung gsung
/ btsan brag tu sku mtshams shin tu dam pa zla ba gnyis tsam gnang ste de grol ba dang 'brog pa rnams kyi spyan 'dren zhus nas tshe dbang dang 'brog pa rnams la sdig
pa che tshul gsung nas ma Ni'i lung mdzad/ mi 'khrugs pa'i gzungs bzlas nas gsol tsan dang mas dang phye ma sogs la ljags phus btab pa mi phyugs thams cad la bkye zhing
nas bye gtor ba gnang / de lo btsan brag tu sgrub pa mdzad dus me tog gi char chen po rgyun du bab pa dang ri phug tu rting sor sku mtshams gnang dus kyang me tog rnam pa
sna tshogs kyi char bab pas zhabs 'bring pa dag the tshom du gyur te/ kha sing btsan brag nas bzung 'di lo me tog gi char bab kyin 'dug pa 'di rje rin po che'i sku tshe
la bar chad zhig mi yong ngam zhus pas/ nga sems la rang dbang thob pa'i rnal 'byor ba gcig yin/ da dung lo 'ga' zhig mi'i cha/ me tog gi char bab pa 'di ngas rnal 'byor
ma'i bskyed rim bsgom pa la lha rnams kyi mchod pa 'bul ba yin 'dug gsung / de rjes kun mkhyen 'phags 'od kyi sgrub gnas dbang ldan jo mtshar gsang ba 'dus pa'i rim lnga
la sgrub pa gnang bas de phyin chad gzhan sems shes pa'i mngon mkhyen thogs med du byung / gzhan yang thar pa chos sde/ skyor lung / zam kha brag sogs dben gnas mang por
sku mtshams dang chos

'chad gzhan phan gyi rim pa slar 'phel du mdzad/ zam kha brag tu bzhugs dus dge slong dge 'dun dpal 'byor sogs la nA ro mkha' spyod kyi byin rlabs gnang ba'i dam bzhag gi dus
thugs 'ur phyag dril phyir phangs pa sogs mdzad kyang grub rtags kyi skyon yom byung / dgung lo drug cu re lnga pa chu pho 'grug gi lo tshung 'dus khri khang du spyan
'dren zhus te tshe bka' dang / phyag rdor u tsa'i rjes gnang sogs stsal/ de nas bzung lo re bzhin tshar gnyis gsum re nyung mthar gdan drangs te bka' chos mang ba gnang zhing
tshong 'dus mgur chen rgyal po nas phyag chen gyi ngo sprod cig dgos zhus pa la ri phug nas gsung mgur bka' shog 'di gnang ngo / | bsod nams dpal gyi mngon par mtho
zhing / /shes rab snying rjes legs par kha brgyan/ /'gro drug sems can bde la 'god mdzad/ /mi dbang chen po'i bka' phebs bzhin du/ /tshig phreng cung zad 'di ltar 'bul lo/
/kho bo'i gtsug na bla ma chos rje/ /dad pa'i mchod phrin dbus na bzhugs te/ /bdag la dges pa'i 'dzum zhal mer re/ /rgyan chad med par byin rlabs gnang ba/ /kho bo'i snying
dbus 'bab par yod do/ /bla ma'i mos gus rtag tu bsgoms shing / /gdams ngag zab mo legs par bsgoms la/ /rigs pa gcig pu stong gsal dri med/ /ngo cer 'phrod pa dgos pa
la ni/ /cir yang 'char ba sems kyi rang rtsal/ /ngo la bltas pas kha dog dbyibs sogs/ /ma grub

pa gcig 'dug pa 'di yi/ /ngo bo stong par 'dug pa lags mod/ /stong pa ci med yin nam byas na/ /'gag med snang ba rig pa'i rtsal zhes/ /sems kyi rtsal las phyi rol yul snang
/ /'di kun grub par 'dug pa lags so/ /ma rtogs dus na 'og 'gyu 'ba' zhig /rtogs pa'i dus na kho ra'i ngo la/ /gcer te bltas pas nyon mongs thams cad/ /rtsad nas rang 'gag
nyid du song nas/ /nam mkha' dwangs pa'i dkyil bzhin lta bu/ /'dug pa 'di la phyag chen zer ro/ /lan cig byung bas mi chog pas na/ /nyams len bsgoms dang ma phral byas
pas/ /yar mchod bla ma dam pa rnams la/ /mos gus tshad med skye ba 'dug go /'khor bar gnas pa'i sems can rnams la/ /snying rje'i gdung shugs chen po skye zhing / /bar gyi
snang ba 'di dag la yang / /zhen chags chung du 'gro ba 'di ko/ /bdag gi rgyud la skyes pa yin snyam/ /spyir ni 'gro drug sems can rnams la/ /rang rang mthong snang 'char
sgo sna tshogs/ /yong ba'i las ngan bsog pa dag kyang / /phyag rgya chen po'i ngang du sres nas/ /de dag sangs rgyas thob pa gcig ni/ /cis kyang byed ni dgos rgyu lags
so/ /bsgoms dang ma bral byas pa kho nas/ /rnam rtogs phri ru 'gro ba 'dug cing / /rnam rtog ma zad bar du yang ni/ /las 'bras dag kyang zad par mi 'gyur/ /sdig pa phra mo
nas ni spongs mdzod/ /dge ba phra mo nas ni sgrubs shig /las dang rgyu 'bras rnam gzhag shes shing / /lag tu 'khel ba dgos rgyur gda' 'o/ /da lam tshig

phreng cung zad bskur gsung / /'di ltar tsam zhig phul ba lags pas/ /spyan lam phebs pa legs par gsan mdzod/ /dgongs khrel 'jug na bla ma mkha' 'gro/ /yi dam rnams la bzod
par gsol lo/ /dgongs pa'i yul du 'bab pa 'dug na/ /thugs kyi nyams bzhes brtse ba chen pos/ /'gro drug rnams ni bskyang du gsol lo/ /zhes pa'o/ /lan cig brag dkar chen du
lcog pu mdzad nas thugs dam la bzhugs par dbyar mjug nub cig brag nyil te brag dum lug ro tsam gcig dbul phog kyang skyon ci yang ma byung bar bzhugs/ gzhan yang slob ma
rnams kyi log bsgrub bskur 'debs sogs zhus kyang nga la khong khro med pas dam tshig la skyon mi yong mchis gsungs/ der ma zad dpal mgon zhal bzhi ba/ rnam sras mdung dmar
can/ dpal ldan lha mo rdo rje rab brtan ma rnams dang mi lab pa bzhin du 'grogs nas bka' las mi 'da' ba'i tshul sogs bsam gyis mi khyab pa'i rnam thar mnga' yang / yon
tan sbed pa kho na mdzad/ lo re bzhin du yang hor zla dang po'i nang la sku mtshams dam pa nges ba can du gnang / rgyun du rang phal cher sku mtshams kho nar bzhugs/ chos
don du gnyer ba mtha' dag la dbang 'khrid rjes gnang lung sogs dang rab byung bsnyen rdzogs zhu ba byung tshad la dgyes bzhin du gnang / mdor na bstan pa'i bya ba 'ga'
zhig gis nyin mtshan mtha' dag khor yug tu bsgrubs so/ /de ltar zhing 'di'i gdung bya'i

don phal cher mdzad zin nas dbang ldan chos 'khor gyi rtse mo sgrub mchod la phebs zhor chur la parnam 'bir lung ri khrod du sku mtshams thogs shig gnang / de grol ba dang
sku grib kyi rnam pas sku khams ma bde ba la sku rim dang gsol sman gyi zhabs tog zhus pa'i dwangs bskyed byung rung / gsol bzhes par mi mdad pas sku shed je chung du 'gro
zhing ting nge 'dzin zas su za ba yin gsungs nas gsol rgyun chad de zla ba phyed bar bzhugs/ de skabs phyag g.yog rnams kyis zhabs pad ma brtan pa bzhin byung nas sku skye
bzhes sam mi bzhes zhus pa la/ dge sgyor la nam bzhag dus yal 'gro yin 'dug pas skye ba mi len/ chos sku la chos sku thim 'gro ba yin gsung / de nas rje nyid kyi dgung
lo bdun cu don gcig bzhes pa rnam 'phyang du 'bod pa sa pho khyi'i lo/ /nags pa zla ba'i tshes bcu gsum la phyag g.yog rnams la rje btsun rdo rje rnal 'byor ma'i dam tshig
gis bris sku sogs bkram nas mchod pa bsham gsung / khongs rnams kyi mchod gshoms grub nas mchod pa bshams yod zhus pas/ 'o de kas khyab gsungs nas thugs dam ting nge
'dzin la mnyam bzhag cung zad gcig mdzad pa'i mthar chos sku bde pa chen po'i go 'phang mngon du mdzad nas zhi bar gshegs so/ /rje 'di'i rnam thar tshong 'dus khri khang
nas mgur chen rgyal po grwa lnga rdo rje'i mtshan can gyis mdzad pa 'dug kyang tshig ris ha cang go bde ba zhig mi snang bas 'dir cung zad gsal du btang ste snying por dril
nas bkod pa yin pas yid

ches ba'i gnas su yod do/ | //gnyis pa ni/ rnam bkra bskyed rim shis pa'i dpal la 'byor/ zhes chos rje gro bo lung pa bkra shis dpal 'byor ni/ 'khrungs yul lcags kyi sgog lung
ba bya ba'i grong zhig tu yab yum rigs rus cho 'brang ma smang pa'i sras su sku 'khrungs/ gzhon nu nas zhwa lur rab tu byung ba mdzad nas rdo rje 'chang mkhyen rab chos
rjes gtso bor gyur pa'i mkhas grub kyi bla ma mang du bsten zhing mdo sngags rig gnas mtha' dag dang khyad par rgyud sde bzhi la mkhas pa'i tshad du phyin te smin grol
lam la gdul bya dkri ba'i rdo rje 'dzin pa'i ded dpon mchog tu gyur/ sku tshe'i smad la ri phug gi gzims khang gro bo lung du sku mtshams dang chos 'khor bskor ba zung 'brel
gyis bstan pa la phyag bris che bar mdzad pas chos rje gro bo lung pa zhes pa'i mtshan grags kyi ba dan phyogs brgyar 'phyar/ gshed dmar bcu gsum ma'i sgrub dkyil zin
bris sogs legs bshad yi ger bkod pa yang mang du yong snang zhing dgung lo yang shin tu smin pa zhig bzhugs te rjes su tshar chen chos kyi rgyal po'i lam glu dpyid kyi
rgyal mo las/ ku sA li yi bla ma lam du mjal/ /gang zhus kyi chos 'brel lhug par stsal/ /khong bka' drin mi chung che bar 'khums/ /lar da lta gangs ri'i khrod 'di na/ /dgon
spyi chos kyi rang tshugs 'dzin pa la/ /khong 'gran zla bral ba'i zhwa lu ba/ /bod chos sde tsho'i srog shing dam pa lags

zhes gsungs te/ ku sA li'i bla ma rje 'di nyid yin no/ /brgyud 'dzin gyi gtso bo byang gling pa bkra shis rgyal mtshan/ tshar chen chos kyi rgyal po/ chos rje bsod nams dpal
'byor rnams so/ / 'dir zhwa lu pa'i bstan pa la brgyud nas bka' drin che ba rje btsun rdo ring pa kun spangs chos rje'i rnam par thar pi rim pa zur tsam zhig bstan par
bya ste/ de la rje nyid 'khrungs dpal snal thar gi chos grwa dang 'dab chags pa/ chu sgo'i sbug rdo ring bsam 'grub smon mkhar zhes bya ba de/ bod chos rgyal gyi gdung brgyud
las byung pa'i ya' nang so dpal mgon rin chen pa dang / yum bkra shis rgyal mo gnyis kyi sras su rje nyid rab byung brgyad pa'i sa mo sbrul gyi lo/ /nags pa zla ba'i
tshes bcu bzhi'i nyi ngos la sku bltams/ 'khrungs ma thag nyid kye mes po'i zhang po zhwa lu pa'i slob brgyud mkhas grub rgyal mtshan dpal bzang la gshed dmar gyi dbang
gsan/ dgung lo drug la ngor chen rdo rje 'chang dang mjal/ dbang rjes gnang 'ga' gsan/ bdag cis kyang btsun pa zhig byed zhus pas/ khyod deng sang rdo ring bu gcig po yin
pas btsun pa byed rgyu mi yong / rjes su spun zla 'dra byung ba dang btsun pa gyis/ sa skya ba'i lam 'bras pa chen po zhig 'ong gsung / de nas rim gyi rin spung chos rgyal
nor bu bzang po'i gsol dpon las 'khur bzhes te dgung lo sum cu so bdun bar sde dpon gyi tshul bzungs nas yar dkon mchog mchod pa dang / mar ngan sprang mgon med la sbyin
pa gtong ba sogs mdor na sngon gyi rgyal blon

byang chub sems dpa' rnams kyi mdad pa dang 'dra ba mdzad/ lan cig mjal lam du e waM chos ldan du phebs/ rgyal tshab dam pa kun dga' dbang phyug pa dang mjal/ rje rdo rje 'chang
ga na bzhugs zhus pas g.yab chen na bzhugs gsung / der phebs nas byin rlabs zhus pas dbu skra nas bzungs te btsun pa byed ran gda' gsungs then then pa 'ga' mdzad byung
bas mnal sad/ de nas chos grwa chen 'o grwa thang du phebs/ mtshungs med mkhanya chen shes rab zla ba'i drung du dgung lo so bdun pa shing mo sbrul gyi lo la rab byung
mdzad/ matsan kun bzang chos kyi nyi ma blo ldan shes kun dga' rgyal mtshan zhes bya ba gsol nas ri khrod gcig tu sku mtshams mdzad cing bzhugs pa na/ nub mang po'i bar
la mnal lam mi nag po dang bya nag khyi nag sogs 'ong nas khyod rang sa skya la rgyug /mi 'gro na brdung ba yin/ gsod pa yin zer ba dang / res 'ga' khyod mi 'gro na 'di
ltar byed zer sku chas thams cad khyer nas sa skya phyogs su phar 'gro ba sogs cho 'phrul mang po byung bas bskul te sa skyar phebs/ bdag chen chos kyi rgyal po blo gros
rgyal mtshan dpal bzang po'i zhabs drung du mjal/ phyag rdzas kyi dngos po thams cad phul/ bdag chen de nyid kyi mkhan po dang / las kyi slob dpon lha btsun pa sogs dad pa'i
dge 'dun grangs tshangs pa'i dbus su bsnyen rdzogs kyi sdom pa bzhes/ de rjes bdag chen rdo rje 'chang gi zhabs 'bring du bzhugs te 'brom

gyi jo bo bsten pa ltar mdzad pas/ lam 'bras snyan brgyud thun mong ma yin pa'i skor dang / gser chos skor/ mgon po che chung sogs mdor na dpal ldan sa skya pa'i gdung brgyud
rim pa dang mus chen sems dpa' chen po nas brgyud pa'i snyan brgyud chos skor ma lus pa bum pa gang byor gnang / chos 'di rnams gdung brgyud rim par nged kyi bar chig
brgyud du bzhugs pa yin/ da dung yang gdung brgyud kho nar spel ba'i 'dun pa byas/ bdag po bsod nams rgyal mtshan sa skyar gdan drangs pa yin na'ang gnas tshul de bzhin byung
ba sogs khyod rang gi bsod nams su 'dug /da khyod las gzhan 'os mi 'dug gsung zhing bka' rgya dang bcas te gnang ngo / /de nas sku zhang rdo rje 'chang mkhyen rab chos
rje'i zhabs la gtugs te/ bu ston thams cad mkhyen pa nas brgyud pa'i pha rgyud gsang ba 'dus pa mi bskyod rdo rje'i dbang rim lnga dmar 'khrid/ gshed dmar lha lnga dang
bcu gsum ma sogs gshed skor/ 'khor chen sogs phyag rdor gyi rigs/ ma rgyud 'khor lo bde mchog nag po ba'i skor sogs dbang dang bshad bka' lung bka' mang po gsan/ gzhan
yang zhwa lu pa'i phyogs nas/ bu ston thams cad mkhyen pa'i gdan sa pa mkhan chen 'jam dbyangs bshes gnyen dang / chos rje dka' bzhi pa/ dbang phyug don yod pa rnams bsten
nas chos gsan par mdzad la/ spyir snga phyir chos gsan pa'i bla ma ni yongs su 'dril pas bdun cu rtsa gnyis bsten nas bod du bzhugs pa'i mdo rgyud dgongs 'grel

dang bcas pa'i dbang lung man ngag phal cher gsan pas snyan brgyud rgya mtsho'i mnga' bdag tu gyur pa yin no/ /de nas tsha rong byang chub rdzong / bya 'gyur rdo rje'i brag
sogs la sgrub pa yang rgyun ring pa mdzad/ de yang sngar rab tu ma byung gong la/ rgyal tshab kun dga' dbang phyug la kye rdor gyi dbang gsan pa'i tshe thugs rgyud la bde
stong gi nyams skyes shing / de rjes dgung lo nyi shu tsam la bsam grub rtser phyag rgya mtshan ldan zhig gi nye rgyas mtshams sbyar rlang sems dbu mar chud pa'i rtags
rnams kyang chang ba shar pas rjes su thugs dam mdzad pa shin tu drod pa byung ngo / /lan ci rdo ring du bzhugs pa'i tshe spyan ras gzigs zhal gzigs pa dang / grwa nang gi
ri khrod du bzhugs dus sku chas cung zad bkren pa byung bas nye gnas la ku ru ku lle'i gtor ma zhig 'chos gsungs pas/ sang gi gung tshigs la ldang ba tsam las med zer/
de ka la 'chos gsungs nas gtor ma phul bas rje btsun mas zhal dngos su bstan nas sang gi mthun rkyen rnams kyang 'phrin las kyi sa nas 'ong ba yod/ tshe mjug la longs spyod
chen po yong gsung ba'i lung bstan stsal zhing / der sang nyin mkhas pa'i dbang po rje btsun karmma 'phrin las pas mthun dus mang po 'bul du btang bas nye gnas pa'ang
shin tu dga' ste rjes su yang ku ru ku lle'i gtor ma 'chos pa drag zer ba zhig byung ngo / /de las sogs te thugs dam gyi lha tshogs zhal gzigs tshul sogs dang /

grub pa'i mtshan ma du ma dang ldan zhing ngo mtshar ba'i lo rgyus mang ste 'dir rgyas par 'brir ma langs pas tshar chen gyis mdad pa'i rnam thar ngo mtshar dad pa'i spu long
g.yo ba zhes bya ba yod pas der ga zigs shig /sku tshe'i smad la grub stod kha'u brag rdzong gi gdan sa rgyun ring ba mdzad nas chos 'khor bskor/ sde srid sengge rtse
pas bsnyen bkur zhabs tog dpag med mdzad de mchod gnas kyi gtso bor mnga' gsol/ zang zing gi 'bul ba byung ba kun kyang sku gsung thugs rten bzhengs pa dang dge 'dun gyi
sde la bsnyen bkur sogs 'phral dag mdzad/ zhal nas kyang / nged rang gi btag tu bzung ba la dam tshig rdo rje dril bu/ lam 'bras glegs bam snam sbyar dang lhung bzed sogs
dge slor gi 'tsho ba'i yo byad tsam ma gtogs med gsung / de nas tshar chen chos kyi rgyal po la snyan brgyud kyi chos rnams yongs su rdzogs pa stsal nas dgung lo bdun cu
don drug pa shing pho spre'u'i lo/ /smin drug zla ba'i tshes bco lnga la dben gnas dam pa kha'u brag rdzong du zhi bar gshegs so/ 'di ni sangs rgyas 'khor ba 'jigs si sprul
pa yin par gsungs pas sku che ba'i yon tan de tsam gyis kyang shes so/ /gsum pa ni/ /rgyal ba kun 'dus tshar pa rdo rje 'chang / /zhes byung bas/ tshar chen chos kyi
rgyal po de ni/ chos rje thams cad mkhyen pa bu ston rin po che dang / de rjes yar klung pa sengge rgyal mtshan/ pha rgod bsod nams bzang po/ mkhas pa stag tshang lo tsA
ba'i slob

ma dge slong dbang mo rnams su sku skye ba bzhes pa'i mthar dus 'dir 'khrungs pa'i yul ni/ mang mkhar gyis cha rma gshod dge ba'i tshal du/ yang chos rgyal rin chen dpal bzang
dang / yum bkra shis a 'tsho ma gnyis kyi sras su rab 'byung brgyad pa'i chu bya lo rgyal gyi zla ba'i tshes bcu re gza' nyi ma/ rgyu skar smin drug la babs pa'i nyin
sku bltams/ smra mkhyen tsam gyi dus nas yab kyi rdo rje gcod pa'i phyag dpe yod pa gzigs pas klog rang rdol du byung / chung ngu'i dus nas chos skyong stag zhon dang phyag
drug pa zhal gzigs shing bran du 'khol/ khyi smyon zhig gis rmug tu byung ba la he ru ka zhal brgyad pa'i bskyed rim gyi nga rgyal dang gsal snang rang shar du byung
bas khyi de yang rmug ma nus par bros/ yang 'jim pa la gtor ma'i gzugs bcos nas khyi der dngos su gtor rgyag gi tshul mdzad pas de kha nas khrag skyugs te shi'o/ /dgung lo
bcu bzhi la 'dzim chos lung du chos rje blo gros rgyal mtshan las dge bsnyen gyi sdom pa bzhes/ bcu drug pa la chos grwa chen po bkra shis lhun por phebs/ rgyal ba dge
'dun rgya mtsho las rab tu byung / mtshan blo gsal rgya mtsho zhes gsol/ chos rje blo gros rgya mtsho slob dpon du bsten nas mdo phyogs la sbyangs/ thugs gner la 'bad pa
cher gnang mi dgos pa gzhung lugs thugs su chud pas gzhan dag na re/ chos rje tshar pa slob gnyer mi byed 'dug ces zer

ba la/ kho bo blo gsal rgya mtsho nyal nas bsdad pas shes/ da shog ces bgro gleng mdzad pas/ grwa pa gzhan kun srod par bskyal tho rangs tshur bsus nas slob gnyer rem rem skad
byas pa thams cad sdug gyong lta bur song bas rtsod pa byed pa'i tshe blo zhum nas khal tham du bcug pa bzhin gyur to/ /dgung lo bcu bdun pa la thon pa mkhas btsun yon
tan rgya mtsho'i zhabs drung du phebs te chos mang po gsan/ der 'brum nad kyi snyun thebs nas spyan 'byed 'dzum tsam yang mi mkhyen pa'i shin du thu bar gyur/ dngos bar
'chi ba 'dug pas 'pho dmigs shig mdzad dgos dgongs pa na brang la lag pa grang mo gcig sbyar nas da lam 'pho ba byed mi dgos zer ba zhig byung ba de nas snyun rim gyis dwangs
te gtsang du phebs/ dreg nad kyis zhabs bsnyun nas rje dge 'dun rgya mtsho la brtag pa zhu bar mdzad pas/ deng sang chos rje kun spangs pa 'di mthu stobs che ba yod
'dug pas khyed rang der byon gsungs nas sengge rtser rdo ring rin po che dang mjal bar phebs/ phyag rdor u tsA rya'i rjes gnang stsal zhing sku tshe snga ma'i las 'brel
gyis thugs yid gcig tu 'dres/ de nas bkra shis lhun por byon nas mdo phyogs kyi thugs gnyer phyi 'phro mthud/ tshad ma'i bshad pa dang zhal blangs kyi skabs rje btsun sa
skya bdag 'di ltar bzhad ces yang yang gsungs pas/ chos rje tshar ba rang re'i chos grwar bsdad pa tsam ma gtogs sa skya pa yin 'dug ces ma rangs pa

byas skad/ snga dro zhig bkra shis lhun po'i khron pa chen mo'i thad der/ bud med dmar mo zhig gis khyed la rje rdo ring bas kha'ur byon gsung gin gda'/ de'i lag rtags 'di
yin zhes glegs bam zhig phyag tu phul nas yal song / de lta bus bskul nas kha'u brag rdzong du phebs te rje btsun kun spangs chen po dang mjal zhing gsung gleng mdzad pas/
chos rje mkha' spyod mas gdan 'dren zhu ru phyin gda'/ dpe cha 'di yang de'i chos skong yin gsung zhing mnyes mnyes mdzad/ de nas gsung ngag slob bshad/ gser chos skor/
mgon po che chung sogs mdor na dpal ldan sa skya pa'i snyan brgyud slob bshad du grags pa thams cad dang / gzhan yang mkhas grub khyung po'i chos skor dang / bu ston thams
cad mkhyen pa nas brgyud pa'i zhwa lu pa'i 'khrid chen bzhi sogs rje btsun de nyid la mnga' ba'i gdams pa phal cher bu pa gang byo'i tshul du gsan/ khyad par zhwa lu ba'i
lugs kyi 'khrid bka' rnams zhus pa la ma ltos bar khyed ma 'ongs par zhwa lu'i gdan sa mdad dgos nyen che bas cis kyang 'di rnams nyon gsungs nas stsal/ dgung lo nyer
gsum pa la kun spangs chen po dag zhing du phebs nas sa skya'i bdag chen ngag dbang grags pa'i zhabs phyi mdzad de dbus phyogs su byon/ nAlendrar bdag chen gyi sku tshab
mdzad nas chos 'khor bskor zhing grwa pa rnams rje nyid la shin tu dad par gyur pas

sa skya'i drung 'khor 'ga' res mtho gnon gyi rnam pa'ang ci rigs byas/ 'phran yul bya bzang gi ri khrod du rdo rje 'jigs byed kyi bsnyen sgrub mdzad pas zhal dngos su gzigs/
dgung lo so gcig pa chu 'brug lo nyang stod spos khang du mkhan po grags pa rgyal mtshan dang / las kyi slob dpon bkra shis rnam rgyal sogs dge 'dun nyi shu rtsa lnga'i
dbus su bsnyen rdzogs mdzad/ sdom rgyun de yang kha che paN chen gyi sdom rgyun yin pas/ gsungs las/ bdag gi tshe 'di'i ngo bsrung rgyab tu bor/ /phyi ma'i don chen 'ba'
zhig snying nas bsam/ /yongs rdzogs kha che'i paN chen bsod snyoms pa/ /shAkya shrI'i grar ni 'bad pas zhugs/ /zhes so/ /bo dong du rje btsun sgo rum pa la dus 'khor bdag
po chen po'i dbang sogs dang / chos sgo 'khrul zhig byams pa shes rab la bde mchog skor/ 'bras spungs pa tshe dbang bkra shis la yang phur sogs dang mgon poche chung gi
'tsham dbyangs rnams sbyor brdar mdzad/ gzhan yang rgyud gsum smra ba shes rab rin chen/ dwags po paN chen phyogs las rnam rgyal/ rngog ston bsod nams bstan 'dzin/ mdo khams
pa yon tan rgya mtsho/ 'gos rdo rje sengge/ nyan po chos rje/ grub dbang sbyin pa rgya mtsho/ brag ram dka' bzhi ba dkon mchog bzang po/ ldong gi sngags 'chang chos
skyong bsod nams/ brag dkar sems dpa' chen po/ zang g.yu gong pa/ star lung sbas don pa/ bsam sdings ba sangs rgyas ye shes/ rwa sgreng mkhan po dpal 'byor

bsam 'grub/ rong shag pa bkra shis rin chen/ khams lcags mo bkra shis sengge/ shambhar chos rje/ 'jam dbyangs sangs rgyas rin chen/ rje nyid kyi yab chos rgyal rin chen rgyal
mtshan/ 'jam dbyangs sa skya lo tsA ba sogs bla ma drug cu rtsa lnga bsten nas thos bsam gyi sgro 'dog gcod par mdzad/ lan gcig da dus la phebs dus nya mgo gru khar mnyan
pa dus la ma 'gyor pas nga tshu la gding ba btings nas 'gro gsungs bas mdun gyi man mkhar phag mo gru ba byon nas snyigs ma'i sems can nyon mongs can la gsang ba'i spyod
pa ma byed gsung bas gru la pebs/ gdan sa thel gyi 'jag spyi la sku 'dra rin po che phag mo grub pa dngos su gzigs/ der ma zad kye rdor/ bde mchog sogs yi dam zhi khro
mang po'i bsnyen bsgrub mthar 'khyol zhing / rgyun du'ang sngags kyi bzlas brjod nyin zhag re'i khong su aShTa/ oM gsum ma/ ya ma rA dza/ shA sa na/ sa lud kyi snying po
rnams so sor stong phrag re chag med du mdzad/ shA sa na bzla ba'i skabs phyag 'phreng la dngos su me 'bar ba sogs byung / bar skabs shig chu ba ri'i brag phug tu sgrub
pa mdzad pas mkha' 'gro mas tshogs kyi 'khor los mchod cing / sku lus kyi rtsa 'khor so so'i lha tshogs gsal bar gzigs nas/ gnas spyi bo bde chen gyi ri bo'i spor/ /rje
sku yi rdo rje yab yum bzhugs/ /mkha' 'gro so gnyis kyi 'khor gyis bskor/ /sku zla shel gsar ba'i mdangs

'od can/ pha gsol ba 'debs so rdo ring sa/ /bu mi mngon dbyings nas thugs rjes skyobs/ /tshogs mchod par 'bul lo drin can rje/ /lus snang stong spru skur byin gyis rlobs/ /zhes
sogs mgur gsungs/ /mang mkhar tsha lung rdo rje'i brag tu sgrub pa mdzad skabs thogs pa med pa 'phur ba'i rdzu 'phrul bstan cing / brag gi khong seng nas lcags kyi rdo
rje rtse dgu pa zhig gter nas bzhes/ dgung lo so gnyis pa shing rta lo thub bstan dge 'phel gyi khri la phebs/ der lam 'bras lo 'khor ma'i bka' chos shin tu rgyas pa dang
/ mgon khang gsar bzhengs sogs mdzad/ dgon pa shar sbug tu dbyangs can ma'i ljags bsnyen gnang bas me tog dkar po'i char dang pi waM gyi sgra gsan pa sogs byung / dgung
lo so brgyad kyi dus dbus su phebs pa'i lam zhor khro phur rdo rje rnal 'byor ma'i cho 'phrul gzigs shing / bde mchog srin po rir zhal dngos su bstan/ 'phan yul bya bzang
gi ri khrod du thugs dam mdzad cing bzhugs pa'i skabs shig nam mkha' baiDU rya mthing gi kha mdog ltar dwangs pa'i dbus na sprin dkar lang long du 'khrigs pa'i khrod
nas lha'i bu mdzes shing yid du 'ong ba gnyis byung nas dri ba 'di ltar zhus so/ /e ma hoH kha bas bskor ba'i sman ljongs kyi/ /yul dbus sa yi thig le'i ngos/ /dben pa'i
ri sul yang steng na/ /bla ma sgom pa'i ku su lu/ /khyod kyi thog ma'i skyes yul gang / /dam pa'i yongs 'dzin su yis bzung / /da lta nyams len gdams ngag gang / /

phyi ma'i gtad so ji ltar yod/ /ces zer ba la rje nyid kyis lan 'di ltar gsungs so/ /ston dus bdud rtsi'i 'byung gnas ltar/ /dkar zhing yid 'phrog chu 'dzin gseb/ /gnas pa'i
'chi med gzhon nu gnyis/ /rna ba'i bdun rtsi sgra dbyangs snyan/ /shAkya'i bstan pa rab byung zhing / /dam pa'i ded dpon gyis bzung yang / /snyom las dbang gis bcings pa
yis/ /ser gzugs bdag gi skyes pa'i yul/ /gangs ri'i khrod kyi gtsang stod cha/ /chu bo pakSha'i lho yi ngos/ /grub stod sa skya'i bya 'dab ljongs/ /'brog mi la tsA'i gnas
kyi mda'/ / /'phrang gsum nang nas srin 'phrang gdong / /rmu rje gtsang pos bzung ba'i sa/ /der ni sngon gyi las dbang gis/ /dal 'byor rin chen rnyed pa yin/ /thub bstan
rin chen sgor zhugs nas/ /dam chos bdud rtsi nos pa yin/ /spyir ni yongs 'dzin bcu phrag bzhi/ /zung gnyis dag gis lhag par bzhugs/ /khyad par tshe rabs dpag med nas/
/rjes su bzung ba'i 'drin pa mchog /tshe 'dir rang sems lhan skyes 'di/ /skye med chos skur ngo sprod cing / /zab mo dbang bzhi'i chu bo'i rgyun/ /bum pa gang byor gnang
ba yi/ /bka' drin mnyam med rdo rings pa/ /'gran zla kun dang bal ba yin/ /nyams len gdams pa'i gtso bo ni/ /rgyal yum bdag med mkha' 'gro la/ /paN grub dbang po birU pas/
/nos pa nas bzung da lta'i bar/ /rtsa ba'i bla ma yan chod du/ /dbang bzhi'i cu bo ma nub pa'i/ /bla ma'i gsung ngag

bdud rtsi'i rgyun/ /tshad ma bzhi ldan dbang bzhi'i lam/ /rdo rje theg pa'i snying po yin/ /yang snying zab mo'i bla ma'i lam/ /rang sems bla ma phyag rgya che/ /yengs pa med
par sgom pa yin/ /phyi ma'i gda' gro da lta med/ /sgyu ma'i skyes chen 'degs pa'i tshe/ /kho bo'i bla ma slu med de/ /mdun gyi nam mkhar 'byon snyam yod/ /bde chen thugs
kyi dkyil 'khor dang / /rang sems stong pa spros bral gnyis/ /dbyer med bsres nas lhug par 'jog /gang ltar song yang 'gyod pa med/ /ces gsungs pas rin po che'i bum pa
bdud rtsis gang ba zhig phyag tu phal lo/ /dgung lo zhe gnyis pa la 'dar grang mo che'i sengge'i khri la mnga' gsol/ yang lan cig za phu lung du sku brnyan bde gshegs 'dus
pa'i spyan sngar thugs dam mdzad cing bzhugs pas sku gnyer gyis blo la bla ma 'dis gter 'don zer nas sku 'dra'i gzungs gzhug mi blug pa'i nges pa med snyam/ sgo drung nas
nya mgo mnan pas skad gdangs snyan po zhig gis chos kyi gsung gleng mdzad pa thos nas mi 'ga' re yod pa yin nam bsam ste thal gyis yongs pas sku gcig pur bzhugs 'dug skad/
der slob dpon padma zhal gzigs shing chos gsung zhes grags so/ /dgung lo nga bzhi pa shing mo yos kyi lo dbal zhwa lu'i khri thog tu phyag phebs/ grwa pa nyis brgya
lhag pa la gshed dmar lha lnga'i smin byed/ dbang tshad dgu mdzad nas stsal/ ma ha'i mchod pa'i dus gtor yang bar skabs su chag tu nye ba byung bas

ched kyis snga srol nyams pa gsos te legs par bcugs/ de skabs/ rgyal ba khyab bdag rdo rje 'chang chen po nyid nas bzung bu ston thams cad mkhyen pa yab sras kyis gtso mdzad/
bdag gi bla ma rje btsun gnyis spangs zhabs kyi bar du byon pa'i rtsa ba dang bcas pa'i dpal ldan bla ma dam pa rnams kyi bka'/ khro bo'i dpa' bo dpal gshin rje gshed
kyi lung / dpal zhwa lu gser khang gi gdan sa bcu gsum pa shAkya'i dge slong rdo rje 'dzin pa dpal dus dgra nag po ma he'i zhal gyis brtul zhugs grub pa'i yi ge/ sring ba
gsum na gnas shing phyu ga'i 'byung pho mi dang mi ma yin pa rnams la zlo ba/ zhes sogs kyi sgo yig bka' shog mdzad nas dngos gzhi'i dus/ rje nyid kyis dam can chos rgyal
yab yum la bka' bsgo mdzad pa'i tshe zhal ras thams cad dmar sbug tu gyur/ zhal brnyal gyi dbu gtsug tu phyag gi rdo rje bzhag nas rtsa brgyud bla ma'i mtshan nas brjod/
bstan 'gro'i phan bde spel zhing dgra bshegs tshar gcod pa'i dam bsgrags gnang bas/ der 'khor ba'i khrom thams cad bred cing skyi g.ya' bar gyur/ zhwa lung la shin tu sdang
ba'i dgra zhig de ka'i mod la kha nas khrag skyugs te shi/ de lta bu'i cho 'phrul mthong bas lo rgyun mang po'i bar la zhwa lu pa'i chos gnyis 'phrog 'dod pa sogs kyi
sde pa yas phyin thams cad snying lkog mar bros nas gtser ba byed nus pa ma byung ngo / de nas ri phug

chos kyi pho brag du gsung ngag slob bshad dang / bu lugs kyi khrid chen bzhi dang khrid chung bzhi sogs chos 'khor rgya chen po bskor/ lan cig gzims mal sku 'dra rin po che'i
drung du gcig pur gsol 'debs mdzad cing bzhugs pas/ sku 'dra rin po che gzi mdangs je cher rgyas shing de'i sku'i cha shas thams cad las 'od zer sna lnga 'phros nas bar
snang khyab pa dang slar tshur 'dus/ la la nyid kyi sku la thim/ la la sku 'dra rang la thim pa zhig byung ste rjes su gzigs snang ji ltar byung ba ltar bkod pa'i bris
sku zhig kyang thugs dam rten du bzhengs so/ de nas bu ston thams cad mkhyen pa'i bstan pa nyams pa rnams bsos te zhwa lu'i gdan sa 'jam dbyangs mkhyen brtse'i dbang phyug
la gtad sa skyong 'dar bas spyan drangs pa ltar 'dar stod grang mo che phyogs su phal cher bzhugs nas der gdul bya bsam gyis mi khyab pa smin grol la bkod/ dgung lo drug
cu rtsa lnga pa me pho stag gi lo/ zla ba bdun pa'i tshes bco lnga'i nyin gzugs sku'i snang ba chos kyi dbyings su brtul lo/ /sku gdung ring bsrel gyi snying po can ril
por bzhugs pa'i gser gdung thog tshad phyed gnyis tsam sde srid 'dar ba rin chen dpal bzang dang / yum a mdzes rgyal mo gnyis kyis lo bco lnga'i ring la sku rgyu bsgrubs
nas bzhengs pa dus phyis 'dar grang mo che'i gtsug lag khang la me skyon shor nas/ gser gdung mes bzhes pa'i sku tshag tu dngul gdung zhig bzhengs te deng sang 'dar grang
mo che na bzhugs so/ /brgyud 'dzin gyi gtso bo

ka bzhi gdung drug gi tshul du byung ste/ ka ta bzhi ni/ 'jam dbyangs mkhyen brtse'i dbang phyug/ yol pa mkhan chen gzhon nu blo gros/ bod mkhar ba mai tri don grub rgyal mtshan/
mang thos klu sgrub rgya mtsho dang bzhi'o/ gdung drug ni/ gtsang stod rab brtan dpal 'bar/ mkhan chen byams pa blo gros rnam rgyal/ zhabs drung chos dbang rin chen
dpal gyi rgya mtsho/ 'dren mchog blo gros chos 'phags/ rje gzhon nu stobs ldan/ mkhan chen bsod nams dbang po dang drug go/| rje yol pa gzhon nu blo gros ni/ yol gser sdings
su/ yab nang so mtsho skyes rdo rje dang / yum a sras a rgyal gyi sras su me mo phag la sku 'khrungs/ dgung lo bcu gsum pa la rtse rang mkhan chen nam mkha' bkra shis
pa'i drung du rab tu byung zhing rje tshar chen dang thog mar mjal/ nyi shu pa la sngar gyi mkhan po de nyid kyi drung du bsnyen rdzogs mdzad/ dgung lo lnga bcu nga bzhi
pa lcags pho 'brug la yar klung bkra shis chos sde btab/ dgung lo bdun cu don gsum pa sa mo phag la gnas de nyid du sku gshegs/ /| bod mkhar ba mai tri don grub rgyal
mtshan ni/ lha btsan po'i gdung brgyud du yab bshes gnyer bzang po dang / yum bu 'dren rgyal mo'i sras su me pho khyi lo rong g.yag sde'i sa char sku 'khrungs/ dgung lo bco
lnga la 'bras yul skyed tshal du 'bum ram pa shes rab rgyal mtshan gyi drung du rab tu byung / dgung lo nyi shu rtsa lnga pa la rje tshar chen dang thog mar mjal/ dgung
lo so dgu pa la lo pa spyan snga ngag

dbang chos grags kyi mkhan po mdzad nas bsnyen par rdzogs/ dgung lo drug cu re gnyis ba me mo phag gi lo dbo zla ba'i nyi shu gcig la lo dgon par sku gshegs/ /mang thos klu
sgrub rgya mtsho ni/ 'khrungs sa zang zang 'brog gi shel lung du/ yab lha mo lnga dar dang / yum sams ma rgyal 'dzoms gyi sras su chu mo lug gi lo la 'khrungs/ dgung lo
bco lnga pa la kun mkhyen lcags theng pa byams pa bsod nams dpal bzang las rab tu byung / dgung lo nyi shu rtsa gsum pa la rje tshar chen dang mjal/ de rjes mang mkhar gyi
sa cha rang byung khrus kyi rdzi dbu'i 'gram du mkhan chen sangs rgyas 'od zer ba las bsnyen rdzogs mdzad/ mnyam yod bya rgod gshongs kyi mkhan po mdzad nas 'chad nyan
rgya cher gnang zhing gtsug lag khang bkra shis gser khang bzhengs/ de rtings sde srid 'dar nas kyi spyan 'dren zhus te thub bstan dge 'phel dang grang mo che sogs kyi khri
la rim gyi phebs/ dgung lo bdun du don bzhi pa me pho spre'u'i lo la 'dar gyi ri khrod slob bshad nor bu'i gling du sku gshegs/ tshar chen yab sras kyi skabs so/ / | //gsol
'debs las/ bstan pa'i me ro slong ba mkhyen brtse'i dbang / /chos dkon mchog gi lam bzang ston las mkhas/ /rang gzhan don kun lhun grub rgyal mtshan 'chang / /mtshungs
med dam pa gsum la gsol ba 'debs/ /zhes so/ /dang po/ bstan pa'i me ro slong ba mkhyen brtse'i dbang / /zhes mkhan chen thams cad mkhyen pa 'jam dbyas mkhyen brtse'i

dbang phyug ni/ 'khrungs sa bo dong e'i rdzong phun tshogs rab brtan du yab 'a a rgyal bo'i gdung brgyud rigs sngags 'char ba'i grub thob nam mkha' rdo rje dang / yum rdo rje
rnal 'byor ma'i sprul pa tshe brtan bu 'dren zhes bya ba gnyis kyi sras su rab 'byung dgu pa'i sheng pho spre'u'i lo/ zla ba bzhi pa'i yar ngo nyi ma me bzhi'i 'grub sbyor
yod pa'i nyin zhal nas a A zhes pa'i sgra sgrog cing sku 'khrungs/ smra mkhyen tsam nas nyi ma re la thugs dam gyi thun re chag med kyi tshul mdzad nas phyag mnyam gzhag
dang lus gnad bcas nas bzhugs pa'i nyi tshod bzung ste gnang / rten gsum gyi drung du mchod pa chung chung mang po bshams nas/ yon chab 'di ni sngo la dwangs/ /sngo
la dwangs pa bzhes su gsol/ /zhal sras 'di ni rtse mo snyung / /rtse snyung chen po bzhes su gsol/ /zhes sogs mchod 'phreng mdzad pa dang / rje sgo rum pa la bir srung sogs
gsan pa'i tshe/ /bir wa ba'i rnam thar gsungs pa rnams thugs la zin nas/ nub mo gzims pa'i bsgang la/ sdigs mdzub bstan pas ganggA gyen la ldog/ phyag 'tshal mdzad pas
dbang phyug tshal par gas/ /thal mo brdabs pas rtse gsum thal par song / /sngo nag 'bar ba khyed la gsol ba 'debs/ /zhes bya 'i bstod pa yang gsungs/ sku gzhon nu'i dus
nas snying rje shin tu che ba dang / na bza' lang dmar ser kho na las mi gsol zhing zhal du dmar skyur gyi rigs mi bzhes/ dgung lo brgyad la rje sgo

rum pa kun dga' legs pas mkhan po dang / ru thog bla chen nam mkha' gzi brjid sogs dge 'dun lnga'i dbus su rab tu byung / mtshan mkhyen brtse'i dbang phyug tu gsol/ de nas
ru thog bla chen klog yig gi slob dpon du bsten nas rgya bod kyi yi ge'i rigs mi 'dra ba mang po dka' tsheg mi dgos bar mkhyen/ dgung lo brgyad la rje tshar chen dang yang
mjal/ dgung lo dgu la tshe dpag med lha dgu'i gzhi bsnyen dang sgrub mchod bdag 'jug dang bcas pa brgya tshar/ kyai rdor gyi sgrub mchod brgya tshar sogs mdzad/ dgung lo
bcu gnyis la sngar gyi mkhan slob kyi drung du dge tshul gyis sdom pa bzhes/ de nas bo dong gi dben gnas bde gsal rab brtan du sku mtshams mdzad nas mgon po gur gyi bsnyen
pa sngags 'bum phrag lnga bcu rtsa drug bzla ba mdzad/ lha mo 'od zer can ma'i sgrub mchod mdzad pa'i tshe mnal lam du 'od zer can ma'i sku nam mkha'i khams thams cad
khengs pa zhig gzigs/ dgung lo bco lnga la rje sgo rum pa la dpal dus kyi 'khor lo'i dbang dang sbyor drug zhus nas bsgoms pas nyams rtogs khyad par can 'khrungs/ de nas
rta nag thub bstan rnal rgyal du mdo phyogs kyi thugs gnyer mdzad pa la byon zhing dgung lo bcu dgu pa la rtsis gnas gsar rgyal khang gi mkhan po'ang mdzad/ de yan la gur
gyi mgon po'i yi ge bdun pa 'bum phrag brgya dang nyi shu tsam gyi bsnyen pa dang gzhan yang

lhag lha du ma'i bsnyen sgrub tshang du 'khyol ba gnang / dgung lo nyi shu pa la rje sgo rum pa kun dga' legs pa'i zhabs kyi mkhan po dang / las kyi slob dpon tshar chen chos
kyi rgyal po/ gsang ston ru thog bla chen nam mkha' gzi brjid/ grib tshod pa dpon ngag dbang bstan pa'i rdo rje/ kha skong ba gnas brtan sangs rgyas bzang po sogs kyi
dbus su bsnyen par rdzogs pa dge slong gi sdom pa bzhes/ rta nag tu thugs gner gyi 'pho 'thud pa tsam gnang ste rjes su slob dpon 'bum rab pa zer ba sogs nas thub bstan rnam
rgyal gyi gdan sar phebs dgos zer ba'i yi ge'ang phul/ de'i lan du/ sngon gyi smon lam las 'phros mtshams sbyar ba'i/ /snod ldan slob ma nam byung rjes su 'dzin/ /snang
shas dbang gis ma dad mi 'dod bzhin/ /slob 'khor sdud pa'i shes 'dod me mdog lags/ /zer ba skur pas yig 'brel kyang bcad do/ /snga phyir chos gsan pa'i bla ma yang / rgyal
ba sgo rum pa chen po/ /tshar chen chos kyi rgyal po/ ru thog bla chen/ lce ston paN chen/ rgya gar nub phyogs pa ma Ni ka nA/ /sngags 'chang chos skyong bsod nams mnga'
ris rigs 'dzin chen po/ byang gling pa rin chen bkra shis rgyal mtshan/ 'brug pa gcung smyon/ rgyal yum tshul khrims bzang mo/ 'bro'i sngags 'chang 'jam dpal blo gros/
gnubs sgom sbas

pa'i rnal 'byor smon lam rgyal mtshan/ shar gling pa kun bzang mthu stobs/ 'jam dbyangs kun dga' grol mchog sogs bla ma sum cu so gnyis bsten nas gangs ri'i khrod 'dir bka'
ma rub pa phal mo che gsan par mdzad cing zhal nas kyang ji skad du/ a ho sngon gyi dam pa de dag gi /dkar ba du mas bod 'dir bsgyur ba'i chos/ /snyan brgyud phal cher ston
gyi chu 'dzin bzhin/ /mtshan yang lhag ma med pa'i dbyings su yal/ /'ga' zhig grong khyer rnying pa'i khron pa bzhin/ /deng sang dus na mtshan tsam lhag mar lus/ /glegs
bam phal cher dbul po'i gter bzhin du/ /sa rdul khrod na mun pa'i mal du gzims/ /dam pa'i rgyal po phal cher 'das gyur cing / /gdul bya'i 'bangs rnams bka' bzhin mi byed
par/ /thos bsam sgom pa'i khrims la mthong chungs pas/ /gsung rab slob dpon khros nas gsung mi 'byon/ /rgyu des dbang lung man ngag bshad pa'i bka'/ /cung zad lus pa'ang
chu skam nya bzhin nam/ /nam gzhug chad pa'i me tog ji bzhin du/ /lkog mar srod phyin gyur pa ma bzod nas/ /gzhan rkyen bstan la dad pa ches nyung zhing / /rang rkyen
shes rab snying rjer mi ldan pas/ /bstan pa gsal ba'i nus pa ma mchis kyang / /bstan pa'i sems khral tsam du ngas 'dir 'bad/ /ding sang dpyod ldan makas pa ches dkon zhing
/ /mkhas rloms phal cher phyogs re'i grub mthas khengs/ /ris med chos la dad pa'ang ma mthong na/ /mtha' yas dam

chos 'tshol ba'i skal ba ni/ /'byor ldan phal cher blun po'i rkang pa 'dzin/ /'ga' zhig grags 'dod mig rgyu'i rjes su 'brang / /phal cher lto gos bsgrubs pas rnam par g.yengs/
/mkhas blun 'byed pa'i mig ldan nyin skar mtshungs/ /grogs dag dal 'byor 'di ni g.yo ba dang / /slu med skye bo dam pa 'phrad pa dka'/ /thub bstan nyin byed 'di yang
nub nye bas/ /myur du dam chos btsal na mi legs bsam/ /de phyir nyin btsan ngal yong spangs te/ /de bzhin gshegs pa'i bstan pa rab gus pas/ /de ltar dka' bas dam pa'i chos
btsal nas/ /de nyid rtogs pa'i thabs la 'bad 'tshal lo/ /zang zing bde skyid 'ching bus mi mgu bar/ /dad brtson gtong phod gru rdzings cher bskyod de/ /ris med dam pa'i
chos tshul rgya mtsho cher/ /thogs med 'jug par nus pa de su yin/ /zhes gsungs so/ /sgrub pa nyams su bzhes tshul yang dgung lo bcu gsum gyi thog nas lo re bzhin du sku
mtshams tha na'ang zla ba gsum tsam re ma chag pa mdzad/ rgyun gyi thugs dam spros bcas kyi rim pa la pham bsdus sku dal dus thun bzhi dang / shin tu brel tshe thun gnyis
sam/ bla ma rin 'byung / tshar gsum khug pa/ bir srung thun mong dang thun mong ma yin pa/ nA ro mkha' spyod kyi bskyen rdzogs rnams thun re/ bde mchog lo nag dril gsum
re mos/ gsang 'dus mi bskyod pa/ gshed dmar lha lnga/ bde tshan ral gcig/ phyag rdor gtus chen/ rta mgrin yang gsang / sa phur/ phyag rdor a tsa/ sgrol dkar/ 'od zer can/
tshe dpag med/ gzungs grwa lnga

rnams kyi mngon rtogs bzlas dang bcas pa/ mkha' 'gro chos skyong la gtor ba bsngo thun bzhi/ gur gyi brag rdzong ma'i nag khrid/ brul gtor/ gtor ma brgya rtsa/ cha gsum sogs
nyin re'i khongs su chag med mdzad/ dgung lo so brgyad yan la kyai rdor man ngag lugs kyi bdag 'jug tshar sum brgya/ dus 'khor sku gsung thugs yongs rdzogs kyi bdag 'jug
tshar brgya dang nyer bzhi/ bde mchog lU i pa brgya dang drug cu rtsa lnga/ dril bu lus dkyil brgya dang lnga bcu rtsa lnga/ 'jigs byed bcu gsum ma lnga brgya lhag pa/
ro langs brgyang skor brgya tshar gcig /phyag rdor 'khor chen brgya dang lnga bcu lnga/ phag mo zhal gnyis ma brgya dang drug cu/ tshe dpag med dze tA ri nyis brgya dang
bzhi bcu rtsa grangs/ 'od zer can lha lnga nyis brgya dang lnga bcu rtsa brgyad/ kun rig brgya dang bdun cu/ gzhan yang mkha' 'gro rgya mtsho/ bde mchog lwa ba bcu gsum la/
dril bu lha lnga/ bong zhal can/ mai tri bcu gsum pa/ gsang 'dus 'jam rdor/ gur rigs bsdus/ bdag med lha mo bco lnga/ gshed dmar lha lnga/ sgrol ma phyi dkyil dang / lus
dkyil/ bde chen ral gcig/ nA ro mkha' spyod/ phyag rdor gtum chen/ mi g.yo bla med/ sa phur/ padma dra ba/ tshe dpag med lha so bdun ma/ gzungs grwa lnga/ rdo rje mi 'khrugs
pa lha dgu rnams la yang bdag 'jug tshar mang po song na'ang brgya bcu ma longs pa 'dug gsungs/ gzhan yang skye bdun ril bu'i sgrub pa mdzad pas sems can 'bum phrag
gsum 'khor ba las sgrol thub pa'i lung bstan byung pa dang / sa khyi zla ba dang po'i zhes bcu'i nub mo rje btsun rdo rje rnal 'byor mas zhal

gzigs lung bstan byung tshul/ kyai rdor gyi gzhi bsnyen mdzad pa'i tshe dpal kyai rdo rje zhal brgyad phyag bcu drug pa yum dang bcas pas zhal gzigs tshul sogs rgyas par thun
mong dang thun mong ma yin pa rnam thar rje rang nyid kyis mdzad pa yod pa las shes bar bya'o/ dgung lo nyer drug pa la ram sdings ma pa 'byung gnas rdo rje'i gdan sar
pebs nas chos 'khor bskor zhing de'i tshe me tog gi char dang dgon pa'i ltag na 'brug bdun nyal 'dug zer ba yang byung / de rjes skreg shing rin chen sgang gi gdan sa yang
bskyangs dgon pa de dag dang myug chos sde sogs su 'chad nyan dang sgrub mchod 'dzugs pa sogs bstan pa'i bya ba rgya cher mdzad/ de nas rje tshar chen gyis bka' bkod gnang
ste zhwa lu'i shar gyi chos lung du rgyal yum dbang mo'i spyan sngar chos gsan par phebs/ der rgyal yum dbang mo'i zhal nas khyed 'byon pa'i dus yol/ da nga rgan mo
'di 'drar gyur pas chos rgya chen po 'chad mi thub pa 'dug khyed ma 'ongs bar zhwa lu'i gdan sar phebs rgyur 'dug pas nged kyi chos skyong ma 'di gtad dgos gsungs nas lha
mo'i bka' gtad stsal zhing gzhan bu lugs kyi dbang chos kha shas gnang / zhwa lu mthil ba dang po phebs dus g.yu thog gi steng nas bya rog gcig 'phur nas rje nyid la bsu
ba byas/ log phebs dus kyang rgyan go dbar bskyal ba sor byung ste chos skyong gis su skyel zhus par snang dgung lo so drug pa la dpal sbug dgon pa btab/ de lo ri phug tu
rje tshar chen mjal bar phebs nas

der gsang 'dus rim lnga'i khrid don gnyer can dbang ma thob pa mang po 'dug par/ rje tshar chen gyis da lam khyed kyi dbang bskur mdzod gsungs nas zhwa lu pa'i grwa pa mang
rabs la gsang 'dus dang bde chen ral gcig gi dbang yang gnang rje tshar chen gyis zhwa lu pa'i las sne rnams lam/ nged sngar dge sbyor zhig la sgril snyam pa yod kyang khyed
kun gyis nan ches pas 'dir gdan sa lo gsum gyi ring byed dgos pa byung / da yang nged rang gi bsam pa bzhin byed dgos pas gdan sa'i 'os 'thus shig ces bka' stsal pas/
der thams cad kyis phyag phul nas da dung lo 'ga' de skad mi gsung ba zhu zhes zhus kyang zhal gyis ma bzhes/ de 'o na gnas gsar rje drung rin po che la zhu ba ma gtogs
gzhan gdan sa'i 'os med zer/ zhwa lu pa'i dge bshes bgres po smin ma dung mdog can nas/ btsun chung sran rdog mgo yan chad mgrin gcig tu bsdebs nas rje nyid la tshar chen
chos kyi rgyal po'i rgyal tshab zhwa lu'i mkhan po gnang dgos so zhes zhu ba dar der du byed/ sde pa rin spungs pas kyang bka' shog gnang bas rgyal yum dbang mo'i sngar
lung bstan gnang ba'ang dus la bab pa bcas lo gcig zhal bzhes mdzad/ rje tshar chen rin po che'i zhal nas/ ngas lo gsum byas khyed kyis lo gcig las ma byas na zhwa lu pa
tshos phyag rten kyang mi 'byor ram/ tha na'ang lo gsum nges par mdzod/ de nas bong sha za mi za bong bu'i kha stabs kyi dpe/ skyid po byung na tshe dang mnyam pa byas na'ang
legs/ sdug po byung na nam byung dus zhor thongs/ spyir 'di na bstan pa bsam

nas bya ba byed na dgon chung gzhan dang ye mi 'dra/ byed rgyu gang yang yod cing / 'chad nyan byed nus na sngar phan khyed rang gi dgon chung tshor 'chad nyan byas nga skad
sgra nam mkha' la rang deng mi 'gro/ lag rjes 'jog thub/ 'jig rten nas khams na skya ser 'di tsam zhig nar me ril me gang byed kyang rang re dbang che/ bza' cher mi bdog
lta pho rab gtam bza' zer ba yin/ gnas gsar pa phor pa yin pas/ gtam dga' mod ces zhal bkur yang gsung / de nas rab gnas su phebs te/ slar zhwa lur dge slong rdo rje 'dzin
pa'i chas tsam gyis byon na/ zhwa lu ba'i gzi brjid la gnod pa 'dug gsung / chibs rags mchor la mang ba dang bcas byon pa'i tshe/ zhwa lu pa'i bla ma las sne kun yang
thob rgyal bar chibs bsu thab 'dzin la 'ongs te/ de nas rim gyi tshong 'dus sogs nas dung rgya gling dang / zhwa lu pa'i dge 'dun mang pos ser sbreng dang 'phyar gar 'chams/
skye bo rnams kyis gzhas rgyag sogs bsu ba'i bkod pa bsam gyis mi khyab pa'i sgo nas gdan drangs/ de'i tshe zhwa lu phyogs nas 'ja' sprin dkar po dar yug brkyangs pa
'dra bas rje nyid la bsu ba'i tshul du sne zug yong ba dang gzhan yang ngo mtshar ba'i ltas du ma byung zhing / zla ba drug pa'i tshes gcig lha'i bla ma rgyal sar 'byor
ba'i 'grub sbyor dge ba la/ zhwa lu ri mthil gyi dge 'dun rgya mtsho lta bu'i dbus su sengge'i khri gnyis bshams pa la yab sras lhan gcig bzhugs te/ tshar chen chos kyi rgyal
pos me tog gtor zhing chos kyi rgyal tshab tu dbang

bskur / gos chen gyi ber thul dang / sku chos khyad du 'phags pa sogs kyang gnang zhing de'i tshe me tog gi char chen po yang babs/ sde ba gnas gsar ba sogs kyi khri ston gyi
bsnyen bkur bzang po'ang zhus/ de nas bzungs nye gnas phyag mdzod blo bzang lags kyi chos sde chen po'i srid phyogs khur bzhes dang / rje nyid nas zhwa lu gnas dgon gnyis
su 'chad nyan gyi khur chen po bzhes te/ chos 'khor rgyun mi chad pa lta bu bskor/ dus mchod chen mo'i skabs khams gsum rnam rgyal gyi cho ga yang chag tu nye bas/ 'di
skabs khro bo 'jig rten gsum las rnam par rgyal ba'i steng nas sa chog mdzad pas/ de nas bzungs gar pa zab mchor dang bcas pa lo re bzhin yar 'phel du song / dus mchod
pa la sa gar ma gtogs mchod gar sogs sngar med kyang rje nyid kyis gsar du btsugs/ zhwa lu'i gtsug lag khang dang bla brang nyams pa rnams la zhig gsos rgya che ba dang /
khyad par tshe dpag med kyi lhag khang du saMgha bha dra'i thugs bzhugs pa'i rgyal ba tshe mtha' yas kyi sku byin rlabs can de nyid kyi mthar tshe dpag med kyi snang brnyan
stong rtsa gcig gis bskor pa rje tshar chen gyi zhabs brtan la dmigs te gsar bzhengs mdzad/ gzhan yang dpal sbug /sdings ma/ myug chos sde/ sreg shing rin chen sgang
/ bo dong sogs gnas nges med rnams su'ang chos kyi 'khor lo rgya chen po bskor te gdul bya grangs kyi rab las 'das pa yang dag pa'i lam la bkod/ zhwa lur ma he mchod pa'i
chos rgyal yab yum gyi zhal brnyan la bka' bsgo

mdzad pa'i tshe dam can chos kyi rgyal po mdog khams nag spre'u dkar po dang mnyam pa zhig dngos su gzigs nas de wa bka' bsgo mdzad/ de'ang rje nyid sngon bu ston thams cad
mkhyen pa'i nye gnas bla ma dge slong bsod nams grub tu sku skye ba bzhes pas sku tshe 'dir zhwa lu pa'i bstan pa'i bdag por gyur/ gu ru chos dbang gi sras padma dbang chen
dang / sprul sku ratna gling ba sogs su 'khrungs pas dus 'dir rnying ma'i chos la 'gro phan dang 'phrin las che/ jo nang 'jam sgog tu 'khrungs pas sku tshe 'dir jo nang
pa'i lugs la mkhyen pa rgyas/ dpal ldan sa skya ba'i chos la sku tshe 'dir sbyangs stobs che zhing bka' bab che ba yin no/ /de yang gsan rgya la bltas nas sku tshe rang
chos gsan pa 'dra ba/ bsnyen pa'i grangs song ba la bltas nas sku tshe rang mtshams bcad nas bsnyen pa btang ba 'dra ba/ sgrub mchod song ba la bltas na sku tshe rang cho
ga mdzad pa 'dra ba/ dbang skur dang 'khrid bskyangs pa la bltas na sku tshe rang de dang de mdzad pa 'dra ba/ rtsom pa dang glegs bam bzhengs pa la bltas na sku tshe
rang yi ge 'bri zhing bzhugs pa 'dra ba yod do/ /dgung lo bzhi bcu zhe lnga pa sa pho 'brug gi lo zhing 'di'i mdzad pa phal cher rdzogs nas bo dong du phebs/ der hor zla
lnga pa'i tshes bco lnga la mkha' 'gro ma kha dog sna lnga so so'i sku mdog dang mthun pa'i seng ge'i chibs pa dngos su 'khrid nas spyan 'dren par brtsams pa na bu slob kun
gyis gsol ba btab

pas mkha' 'gro ma rnams slog yod gsungs nas yid gso ba mdad kyang slar zla ba de'i nyi shu gcig la dU ki ma rnams kyi tshogs dpon la gdan drangs te padma 'od kyi pho brang
du gshegs so/ /sku gdung rin po che ri phug gi byang ngos rgyal ba chos rdzong du gdan drangs te byang gling 'jam pa'i dbyangs rin chen bkra shis rgyal mtshan gyi zhugs 'bul
rdo rje 'jigs byed kyi cho ga'i steng nas mdzad spur khang gi thab ro la mchod rten khang brtsegs bzhengs ba da lta bzhugs/ khang brtsegs 'di la zhig gsos zhabs tog byas
na zhwa lu'i 'ong stod la ser ba mi yong ba zhig yod/ gsung las 'khrungs pa'i slob ma thugs kyi sras gsum du grags pa mkhan chen bslab gsum rgyal mtshan/ sngags 'chang
bsod nams chos 'phel/ dbon rin po dbang phyug rab brtan dang gsum mo/ gzhan yang 'phags mchog byams pa bskal bzang / gnubs sgom sbas pa'i rnal 'byor/ rwa chen bsod nams
rgyal mtshan/ thub bstan mkhan chen byams pa rab brtan/ brag dmar mkhan chen/ dbal sgang lo tsA ba ngag dbang chos kyi rgya mtsho/ rin lding slob dpon lha mchog pa/ lce'i
sngags 'chang don yod rdo rje/ chos rje dgos lung ba yab sras/ chos rje 'ug pa lung ba sogs mkhas grub kyi skyes bu dam pa mang du byung ngo / /| // mkhan chen bslab gsum
rgyal mtshan dpal bzang po ni/ 'u yug sdings ma dang khad nye ba'i sa char/ yab rgya lhag dang / yum sgrol ma zhes bya ba gnyis kyi sras su me pho khyi'i lo'i tshes bcu
bzhizhig la sku

'khrungs / mtshan mtsho rgyal zhes btags/ cher gyur pa na ram sdings ma ba'i mkhan po drung pa 'ga' tshe ba'i spyan sngar rab tu byung / mtshan bslam gsum rgyal mtshan zhes
gsol/ /de nas 'bras yul skyel tshad du mtshan nyid kyi thugs gnyer mdzad cing bzhugs pa'i tshe sku tshe snga ma'i sbyangs stobs kyis rlung dbu mar tshud pa'i rtags snang
byung ste/ de'ang nam mkha' la mi'i rgyu mar 'brel ba'i don snying 'phyang phrul byed pa dang / de dag la sbrang ba'i tshogs 'dub 'dra ba zhig la zhib tu brtag tshe sangs
rgyas byang sems kyi gzugs du mthim 'gro ba rgyun du gzigs/ de la thugs yengs nas chos spyod bskul 'phro chad pas grwa pa rnams na re/ dbu mdzad bslab gsum pa chos spyod
bskul 'phro la yengs 'gro ba 'di 'dra ci yin nam zer skad/ lan cig ston po bsod snyoms la 'u yug phyogs la byon pas rje mkhyen brtse'i drung sdings ma dgon pa na bzhugs
pa dang mjal nas mi phyed pa'i dad pa thob/ mdo phyogs kyi thugs gnyer gyi 'phro yang bshol te bla ma'i phyag phyier khrid pa zhus nas bka' bzhin sgrub pa'i mos gus chen
pos mchod de sras kyi thu bor gyur to/ /rje mkhyen brtse'i drung zhing gshegs pa'i lo rting ma sa mo sbrul gyi lo nyid kyi dgung lo bzhi bcu zhe bzhi pa la bo dong bya gshongs
su 'jam dbyangs sangs rgyas rgyal mtshan gyis mkhan po mdzad nas bsnyen par rdzogs/ yon bder bo dong e'i mkhan po'i gdan sar yang phebs/ dgung lo lnga bcu gnyis pa
me mo glang gi lo smin drug zla ba'i tshes

gsum gyi nam gung tsam la bo dong gi sgrub sder sku gshegs/ /mthu stobs kyi dbang phyug sngags 'chang bsod nams chos 'phel ni/ 'khrungs sa shangs kyi mdog langs yul skyid pa'i
ljongs su yab 'bru'i sngags 'chang kun dga' rin chen dang / yum 'bar ra ba'i btsun ma chos 'dzoms rgyal mo bya ba gnyis kyi sras su me mo phag gi lo la sku 'khrungs/
dgung lo bcu gcig pa la myug tu 'jam dbyangs bsod nams dpal 'byor ba'i drung du dge bsnyen gyi brtul zhugs nos/ mtshan bsod nams chos 'phel zhes gsol/ bco brgyad pa la gser
mdog can du paN chen grags pa thogs med kyi spyan sngar tshigs sdam dge tshul bsgrub/ nyi shu rtsa brgyad pa la gser mdog can gyi mkhan po dge 'dun nyi ma dang / las slob
grags pa thogs med sogs dge 'dun bcu phrag gcig gi dbus su bsnyen par rdzogs/ dgung lo so gsum nas bzungs kun mkhyen mkhyen brtse'i dbang phyug gi zhabs 'bring du bzhagus
nas sras kyi thu bor gyur/ de nas bo dong rta ra'i gdan sa/ lha sa nor bu chos gling / 'dar grangs chen sogs kyi gdan sa bskyangs/ dgung lo bdun cu don bdun pa chu mo
yos kyi lo/ rgyal gyi zla ba'i tshes bcu gnyis kyi tho rengs dpal ldan grang mo che'i bla brang chos dbyings dkar por ngo mtshar ba'i ltas dang bcas te zhing brje ba'i
tshul bstan to/ /mkhyen brtse yab sras kyi skabs so/ /| gnyis pa ni/ chos dkon mchog gi lam bzang ston la mkhas/ / zhes byung bas chos rje chu mig kha pa dkon

mchog dpal bzang po ni/ 'khrungs sa grib 'dar smad pa yin/ rdo rje 'chang mkhyen rab chos rje sogs yongs 'dzin dam pa mang po'i zhabs la gtugs nas mdo rgyud kyi chos la thos
bsam mthar phyin pa mdzad cing / ri phug ti byang gling chu mig gi nye logs su sku mtshams bcad nas sgrub pa yun ring po'i bar du mdzad pas thugs dam rtogs pa mthar 'khyol/
sku tshe'i mjug la 'chad spel sogs kyang rgyun ring ba mdzad gda' zhing ma hA ma ya'i sgrub dkyil gyi lhan thabs sogs gsung rab 'ga' re yang yod par grags so//gsum pa
ni/ rang gzhan don kun lhun grub rgyal mtshan 'chang / /zhes byung pas chos rje 'brog khang pa don grub rgyal mtshan ni/ mkhyen rab rje'i zhabs kyang zin cing / lhag tu
rje dbon rgyal ba sogs kyi dngos slob kyi gtso bo yin pa dang / gsang sngags rab 'byams pa chen po yin zhes grags/ rdo rje 'jigs byed dang gshed dmar sogs bsgrubs pas zhal
gzigs shing nus mthu shin tu che ba byung la/ ri phug gi gzims khang shar chen gyi g.yab tu bu ston bka' 'bum sogs dbang lung mang po nyin zhag du ma'i bar la gnang /
slob ma'i gtso bo byang gling rje rin chen bkra shis rgyal mtshan dang chos rje bsod nams dpal 'byor/ sku zhang bkra shis rgyal mtshan sogs yin zhing / 'jigs byed kyi yig
cha mdzad pa sogs gsung rtsom kha 'thor bzhugs pa dag kyang snang

zhing rje 'di nyid kyi zhwa lu grang chen pa dang de rjes dkar po grwa tshang ba'i bla ma yang mdzad pa yin zhes grag go/ //gsol 'debs/ 'dul ba'i bstan pas 'gro rnams bskal
bzang sbyor/ /byang gling bkra shis bstan pa'i rgyal mtshan bzung / /rigs kun khyab bdag dbang phyug rab brtan rje/ /mtshungs med dam pa gsum la gsol ba 'debs/ /zhes so/
/dang po ni/ 'dul ba'i bstan pas 'gro rnams bskal bzang sbyor/ /zhes chos rje gnas brtan bstan pa bzang po'i zhal snga nas ni/ gzhi tshul khrims rnam par dag pa dang ldan
pa'i sgo nas/ rdo rje 'chang mkhyen rab chos rje'i dngos slob 'dul 'dzin dge slong chos legs pa/ mkhan chen rig 'dzin rgyal po/ chos rje dbon rgyal ba sogs yongs 'dzin
du ma bsten nas mdo sngags mtha' dag la mkhas par mdzad/ khyad par rnal 'byor rgyud kyi de kho na nyid bcu'i gnas la pha rol du son pas rdo rje slob dpon chen po'i go 'phang
mchog la gzhol ba yin te/ bstod pa las kyang / sangs rgyas bstan pa'i gangs ri la/ /gnas bcas sdom gsum lus stobs rgyas/ /rgyu sde'i mche sder bzang po can/ /smra ba'i
seng ge de la 'dud/ /ces bsngags pa don dang ldan pa zhig go/ de yang gtso bor chos grwa chen po dpal 'khor sde chen du rin lding grwa tshang gi gdan sa bskyangs nas yo
ga'i 'chad nyan sogs 'phrin las rgya che la rgyun ring ba byung tshul yod do// | //gnyis pa ni/ byang gling bkra shis bstan pa'i rgyal mtshan bzur/ /

zhes 'byung bas/ 'jam pa'i dbyangs byang gling ba chen po rin chen bkra shis rgyal mtshan dpal bzang po'i rnam thar mdzad pa zur tsam zhig /rje nyid kyi bka' 'bum rin po che'i
dkar chag mkhas pa'i mgul rgyan bsam 'phel nor bu'i 'phreng ba zhes bya ba na bkod 'dug pas 'dir de kho na bri bar bya'o/ /bla ma dam pa'i zhabs la gus pas phyag 'tshal
lo/ /rin chen grub pa'i bstan pa'i khang bzang mchog /bkra shis 'dod dgu'i nor bu'i yongs gang rtser/ /bshad sgrub rgyal mtshan 'dzin la zla bral ba/ /dpal ldan yongs
'dzin bzang po khyod phyag 'tshal/ /gang gi mkhyen pa'i 'od zer 'bum phrag gis/ /thub dbang gsung rab pad tshal bye ba las/ /grub gnyis ci 'dod stsol ba'i legs bshad bcud/
/glegs bam gcig tu gus pas bka' bsdu bgyi/ /de la 'phags pa'i gnas brtan chen po nags na gnyis nyid snyigs dus kyi bstan pa dang 'gro ba la brtse ba'i thugs kyis bsam pa
bzhin du/ mkhas grub chen po mgon po rgyal mtshan dang / de'i dpon po chos rje rin chen rgyal po sogs bstan pa'i bdag po rim par byon pa'i brgyud du dpal zhwa lu ri phyag
gi dgon smad byang gling zhes bya ba'i khyim du bya'i lo la sku'i bkod pa bstan/ gzhon nu nyid nas byis pa'i spyod pa ring du spangs te/ rgyal ba'i bstan pa'i snying po
kun mkhyen bu ston chen po'i ring lugs dri ma med pa rtsod dus kyi rdo rje 'chang mkhyen rab chos rje'i brgyud srol

'dzin pa dpal ldan dkar po grwa tshang gi grwa pa mdzad/ de'i rgyu mtshan gyis dbu skra gtsug phud 'bul ba dang / so thar gyi tshigs snga ma sogs sku zhang bsod nams mchog
grub kyi drung du bzhes sam snyam/ nges gsal ni ma mthong / gang ltar gzhi tshul khrims rnams dag rgyan du bzhes te/ mtshan rin chen bkra shis rgyal mtshan dpal bzang por
gsol lo/ /bstan pa dang sems can gyi don du thugs kyi go cha chen po bskyed de nyin mtshan thos bsam sgom pa las cung zad kyang mi g.yel ba mdzad/ dus mchod chen mo dang
bco lnga tshes gnyis kyi zan tshul skam po la bzhes thugs mdzad nas kyang thugs gnyer la rtse gcig tu bzhagus so/ /drung chen grang kha dkar po ba dang mnyam du bzhugs pas/
khyed kyi nyal lugs dang nga'i slob gnyer la brtson lugs 'dis ma 'ongs pa na/ khyed kyi sngas mgor ngas dril bu sila'ang zer/ cho ga gtong dgos pa 'dra gsungs pas/ kho
khros skad do/ /bem po mang po bsgrigs nas de la slob ma'i tshab mdzad de sgrub pa'i lha 'god pa'i phyag rgya sbyong ba sogs mdzad/ sku zhang grub pa'i dbang phyug rin
chen bsod nams mchog grub dpal bzang po/ chos rje sgog lung pa bkra shis dpal 'byor/ chu mig kha pa'am/ grib 'dar smad pa chos rje dkon mchog dpal bzang / 'brog khang pa
don grub rgyal mtshan/ rin sdings pa bstan pa bzang po/ /lha bo slob dpon srad dgon stod pa bsod nams dpal 'byor sogs bsten nas bu lugs kyi dbang lung gsan

bsam mthar phyin pa mdzad/ bka' las/ khyed tshong gcig pu la dbang chos zhus chog pa 'di las sla ba e 'dug /ngas srad/ nyang stod kyi sa char rlung dang kha char sogs la ma
'dzem par/ rgyab la khrel po 'khur nas chos 'di tsho chad dogs rtsad bcad nas zhus pa yin gsung ngo / /gzhan yang zhwa lu mkhan chen rdo rje 'chang tshar chen chos kyi rgyal
po dang / thams cad mkhyen pa mkhyen brtse'i dbang phyug /ngor e waM chos ldan gyi mkhan po 'jam pa'i dbyangs dkon mchog lhun grub rnams la chos gsan/ bsnyen rdzogs
kyang rje dkon mchog lhun grub pa la bzhes sam snyam/ der ma zad shar khang pa shes rab rgyal mtshan/ rje btsun sangs rgyas seng ge/ mkhan chen dkon mchog dpal ldan/ rtogs
pa'i mnga' bdag la phyi rtogs ldan pa rnams la'ang chos gsan no/ bka' las/ ngas ngor du rje dkon mchog lhun grub la lam 'bras zhus dus/ sems ngo shes pa tsam ni byung /
phra zhing phra ba ni la phyi rtogs ldan pa'i bka' drin yin gsung ngo / pa rnam 'phags rgyal dgon par la phyi rtogs ldan pa'i gdan sa yang mdzad/ de'i dus su yang sku mtshams
kho na mdzad/ gyeng 'og thams cad dkyil 'khor dang mchod rten gyi thig gis bskangs so/ rje btsun thams cad mkhyen pa dpal ldan kun dga' grol mchog las sbyor ba yan
lag drug la sogs pa gsan pa sogs mdor na snga phyir bla ma dam pa mang du bsten nas gsan pa rgya mtsho'i pha rol du

gsan pa mdzad do/ bla brang shar chen du nags nya sgrub mchod la phebs dus shig dbu mdzad kyang rje 'dis mdzad/ de'i skabs chog shes pa ni mang po med pas/ dbang go chen dang
bstod chen gyi dus mchog g.yog gis mgo bsdams pa dang / 'brog pa gcig la the tshom skyes nas nang du yibs bsdad nas cho ga nyan no/ /slar khong rang gi yul du sleb nas
bla brang shar chen na cho ga yag po e 'dug ces 'dri mkhan byung ba la/ kho na re/ gzhan ni mi shes/ bzhugs khri'i 'khris de na byang gling chos mdzad pa ni/ 'khor lo dkar
po'i lta ba la/ 'khor lo dmar po'i lte ba la/ zer gyi 'dug go/ nags nya'i dkyil 'khor gyi steng nas 'jim dbyangs mkhyen brtse'i dbang phyug la dus 'khor gyi dbang yang
gnang 'dug /dpal 'khor chos sde'i rin sdings grwa tshang gi slob dpon yang mdzad/ mkhan chen 'jam pa'i dbyangs mkhyen brtse'i dbang phyug gis ri phug dbu mdzad chen mor
mnga' gsol nas zhing gzhan la ma gshegs kyi bar du gdan sa mdzad/ dus phyis rgyal ba chos rdzong gi ri khrod la zhig bsos mdzad de/ der thugs dam dang 'chad nyan kho na mdzad
do/ /rgyal ba chos rdzong du mkha' 'gro rgya mtsho'i sgrub mchod nyin zhag mang po mdzad dus ni/ nyin re bzhin du yang mchod 'phreng dang bstun nas me tog gi char chen
po babs pa las/ 'di 'dra 'ong ba ngo mtshar che zhus pas/ dkyil 'khor 'di la mkha' 'gro ma mang grags pas khong rang tshos dkyil 'khor mchod pa'i phyir me tog gtor ba
yin nam gsung skad/ rgyal ba chos rdzong du 'jam pa'i dbyangs mkhyen brtse'i dbang phyug gi sku

gdung rin po che zhugs 'bul rdo rje 'jigs byed kyi cho ga'i steng nas gnang ste/ gdung rnams thab nas spyan 'dren dus me thag chod kyang dbu ja ril du byon pa'i spyan gnyis
nas me 'khyug 'khyug 'bar byung ba la ni/ bka' las nga'i zhong gis thugs rje'i spyan gyis gzigs gsung rgyu yin pa gda'o gsung / de skabs kyi phyag phyi thams cad dang /
lhag par sbyin sreg gi sgang la khri'u shing brten pa la sku zhabs rang dang ngar pa bsdad yod cing / thab sogs gra bsgrigs grub pa dang / da' 'bus bdag bskyed cig byasakyi
gsung / nyi phug la bdag bskyed bzhes ba gnang song zhes rdo rje 'chang dbang phyug rab brtan las dngos su thos/ de dus gzhugs 'bul gnang sa rgyal ba chos rdzong gi mdun
zhol da skabs rlung ra yin pa der mdzad de/ thabs kyi sa phag sogs la rgyab kyi la nyag gi mchod rten khang bu brtsegs pa 'di bzhengs pa yin 'dug go /mchod rten 'di la
zhig gsos dang zhabs tog byas na zhwa lu'i 'ong stod la ser ba mi yong ba zhig kyang yod do/ /rgyal ba chos rdzong gi rtse nas gos brda gzan dmar re brkyangs pa dang ri
phug nas chos zhu ba rnams 'byon yod skad/ byang gling du'ang chos brda la gos brda rang mdzad pa zhig yod par gda'/ bu ston bka' 'bum gyi lung gnang res gcig gis skabs der/
rgyal ba chos rdzong gi byang gi chu mig gi 'khris na shing sdong po gcig yod pa'i rtsar chos gsungs so/ /bka' 'bum

gyi lung zhu mi snga ma ni mang po yod kyang / /rjes su ni drung kun bkras pa gcig pu las ni ma byung ngo / drung lags kyis/ da bdag gcig pu la bka' chos gnang ba ni sku 'o
rgyal ba 'dug zhus pas/ khyed rang nyan nus na nga 'bu mi mang po la byed pa dang khyed gcig pu la byed pa la khyad mi gda' gsung / phyis lung rgyun tshang ma ma chad pa
ni/ drung kun bkras lags nas 'phel ba yin/ de la sogs pa'i ma 'ongs pa mkhyen pa'i gsung rang bzhin gyis bsnyad pa yang mang du thos/ drung lags 'di la ni thugs rtsis che
ste/ gzhan rnams la'ang drung kun bkras lags zer dgos gsung zhing dbang nam gnang gi mchod g.yog mdzad/ de gong khams gsum rnam rgyal gyi chog bdag sus byas la gegs byung
bas rnam rtog chen po byed pa zhig yod par/ drung lags su rje nyid nas zan bris kyang thugs rtsom mdzad nas gnang / gegs dang bar chad mi yong bar zhal gyis bzhes so/
drung lags kyis kyang bsnyen pa 'ang mdzad cing cho ga'i bdag po rgyun ring mdzad de gegs ni med sku tshe ni mthar phyin to dgung lo brgyad cu gya gsum bzhugs pa sman bla'i
zhal 'don nyin mtshan khor yug tu 'gro ba zhig go/ rje bla ma 'di ni rdo rje 'phreng ba'i dkyil 'khor so sor bgrangs pa'i dkyil 'khor brgya dang brgyad cu gya gsum la
bsnyel gso mi dgos/ mkha' 'gro rgya mtsho la bsnyel gso'i tshul tsam mdzad do zhes bdag gi bla ma rdo rje 'chang dbang phyag rab brtan gsung ngo / de yang khri khang sde
ba

chos rjes mkha' 'gro rgya mtsho'i dbang gi gsol btab zhus pas/ 'di rgan slob tu song bas brjed gso dgos pa yod gsung / khong dpon slob kyi sems la dkyil 'khor chen po de la
bsnyel gso zla gcig tsam nges par dgos snyam nas yangs pa can du bzhugs zhag mang po mdzad rtsis bca' bsgrigs mdzad nas bzhugs pas zhag gnyis gsum song ba la/ byang gling
nas sta gon la byon zhes brda gnang ba byung skad/ bdag gi bla ma mkhas grub dpal ldan don grub pa'i gsung las/ dus phyis bod yul du dbang gnang mkhan gyi rdo rje 'dzin
pa rje byang gling pa lta bu ma byung / dbang gang gnang kyang sta gon da lta byed gsungs thogs pa med pa cig yod par gda' gsungs ngo / dpal kye rdo rje la sogs pa'i bsnyen
pa mthar phyin/ lam dus sogs chag med du mdzad cing dus rgyun du spros med kyi don la mnyam gzhag las nam yang mi g.yel phyag mnyam bzhag dang zhabs rdor skyil la nyin
mtshan phal cher bzhugs mdzad/ mtshan mo'ang sku'i phyogs bzhi ka la sku mnye bzhag pa thams cad na bzas bsdams/ lus gnad ma zhig par bzhugs pa dang sku cung zad seng ba
mthong pas dzA ti'i dud pa yang yang gtad dgos pa zhig yod ces thos/ sku gzugs phral ring ba/ zil che ba/ gsung rling pa/ thugs shin tu sgam pa/ drung du lo rgyus kyis
snyan 'bul mang po zhus na/ de su zer gyin gda'

gsung / khung btsun pa 'di 'drazhig zer gyin gda' lags zhus na/ de bden shas che gsung / gzhan 'dra zer gyin gda' zhus na/ de 'dra'i rigs la bden zer bcas na bslus yong gsung
/ skabs shig rdo rje 'chang dbang phyug rab brtan sku chos ma gnang gong / paN khung gu lung du bzhugs dus/ ched gtad mjal bar phebs thugs sam la da res sgrol dkar gyi
rjes gnang zhig zhu dgos dgongs pa thugs la 'khrungs pa thugs kyis mkhyen nas rgyal ba chos rdzong du phebs 'phral sgrol dkar gyi thugs dam grub 'dug pa ltar rjes gnang
dang gsol ja zhal dkar khengs pa'i gsol ras gnang / bkra shis rgyas pa dang 'das ma 'ong gi bslab ston mthil phyin mang po gnang byung pas re ba khengs pa byung gsung / de
gong zhig byang gling du mkha' 'gro rgya mtsho'i dbang gsan dus/ zhwa lu'i chen slob 'dra yang dbang la yongs pa sgug dgos byung / rje nyid khri'u shing gi khang khyel
bzhugs kho na'i ngang la sgug gin yun ring bzhugs/ slebs pa dang khyed tshos ka 'di ga kyang byas gsungs/ bka' bskyon drag po gnang song gsung / rje 'di bo dong sogs su spyan
drangs nas phebs dus/ phebs ma thag gi bzhugs gral de la/ byang gling nas phebs pa nas bzung / bzhugs stan der ma phebs bar gyi bzhugs 'tsher sogs kyi lo rgyus rgyas
par gsung pa dang / gsol ba'i rjes su bshos chang re phyag tu 'chir ba mdzad pa zhig yod gsung / bo dong du 'brug

lo gnas gsar nas mchod yon gshegs dus/ rdo rje 'chang dbang phyug rab brtan sras gsum/ bo dong bkra shis sgang du phebs pa'i bsrung 'khor la rje 'dis phebs/ nyin re bzhin gzungs
grwa lnga'i dbang tshar re gnang gsung ngo / /mdor na gsung skyes kyi slob ma yang / 'jam pa'i dbyangs mkhyen brtse'i dbang phyug/ ngor chen paN chen nam mkha' dpal
bzang / 'jam pa'i dbyangs mus pa chen po ga ga na shrI bha dra/ bo dong mkhan chen bslab gsum rgyal mtshan/ mdar grang mo cha'i mkhan chen bsod nams chos 'phel/ rog tsho
byang pa mkhas pa'i dbang po/ rdo rje 'chang dbang phyug rab brtan/ ri phUg dbu mdzad lha mchog sengge/ chen po byang pa dpal ldan chos bzang / rin lding slob dpon yo ga
ba chen po rin chen sangs rgyas tshe dpal/ ri phug dbu mdzad ku sA li ba rgyal mtshan bzang po/ phreng chen slob dpon rdo rje 'dzin pa shAkya sengge/ ri phug dbu mdzad rdo
rje slob dpon lha bo pa rin chen ri phug dbu mdzad khro khang chos rje kun dga' mchog ldan sogs/ de dus kyi zhwa lu/ ngor/ dpal 'khor bde chen gyis zhal kya bstan 'dzin
phal cher dang / rgyud chen sangs rgyas rgya mtsho/ gangs ri'i bla ma rje lhun grub don ldan

sogs mkhas grub kyi skyes sku gzhon dus phebs dus yang yang zhal mjal mod/ sku na phra bas chos gsan rgyu ma byung pas/ rjes su rnam thar du'ang / snga sor zhwa lu pa'i bka'
srol skyong ba rdo rje 'dzin pa'i dbang phyug rje byang gling pa la chos gang gang zhu zhu yod kyang / 'dug pa med pas zhu ma thub/ 'di skabs sku gshegs pas phyis 'gyod
pa byung / zhes gsungs te rje nyid sku gshegs pa'i dus rje btsun dgung lo bcu gcig 'gro ba tshal ka yin 'dug go/ dus skabs der yang slob ma rnying hral can khag cig gi bya
spyod la thugs gting nas khrel ba'i rtags su/ gsung rab kyi mdzad byang 'ga' zhig las kyang / bstan par zhugs kyang snying rjes dpon/ /dbang bskur kyang rim gnyis lam
mi sgom/ /nam tshig ji bzhin du'ang / bsrung bar dka' ba'i slob dpon tshul 'dzin pa/ /skyon ldan yon tan med pa gang de yi/ /bstan la phan par byang sems bskyed kyang / /rang
la yon tan med pa'i rgyu mtshan gyi/ /gzhan gyi rgyud la ban gyur te/ /slob mar gyur pa'i gang zag 'ga' zhig la/ /nad pa sman sbyar dus du song ba ltar/ /zla mo lha
dang chos dang dam tshig la/ /nyin par khA tas 'ug pa mthong ba bzhin/ /gnyis ka'i sems brgyud dkrugs nas phyin chad slad/ /skyes bu shi bas ro bzhin nas/ /mi byed  mthong
bar bdag yid skyod/ /zhes 'byung ngo /chen mang du bskrun no/ /de nas rgyal rtse rtse chen du spyan drangs pa'i dus zhig sku khams cung ma bde bar tshur lam zhwa lur bsam
yas su zhag shas bzhugs/ de nas byang gling du phebs nas sku grib la brten pa'i shin tu nyog pa zhig gi zhabs phyir dge slong bsam gtan pa bzhugs yod dus/ byang gling
gi tshom gyi steng du

bzhugs / mnal 'thibs pa dang shar gling nas star kha'i yal ga long shog gsungs/ blangs nas phul ba dang de ka To rar chu'i nang du bcug pa'i zil pa dang bcas pa de'i dbu la
bsil yab mdzad nas/ 'o nged tsho 'di 'dra'i bsil yab la sdod pa yin zhes lo ma bdun pa'i ri phur na bzhur pa'i 'phags pa'i gnas brtan chen po nags na gsan kyi sprul par
don gyis zhal gyis bzhes so zhes dge slong bsam gtan pa gsung ngo / rje nyid kyi dgung lo re bdun bzhes pa yos lo hor zla dgu pa'i tshes bzhi'i nyi ma gros chen la ri phug
byang gling bla brang gi tshom gyi zur bzhugs nas dga' ldan du gshegs/ sku gdung rin thang med pa'i yid bzhin nor bu de nyid 'jam dbyangs mkhyen brtse'i mchod dpon drung
dkon mchog legs pas phyag len mdzad de/ sprod rtse mchod rten gyi bum ldir 'dra ba zhig gi nang du sman dang dri bzang na bza' dang bcas pa bzhugs su gsol/ sa 'ja' li'i
phyogs bzhir steng khebs g.yogs pa'i steng du sprod rtse bzhag/ shing gi bre gcig legs par bkrus pa'i phyogs bzhir spyan bris/ smyug pa'i chos 'khor bcu gsum gyi tshul la
dar dkris pa'i mkhan maNDal gyi gdugs tog dang bcas te/ mchod rten gyi tshul byas pa mchod sprin rgya mtsho'i dbus su bzhugs so gsol zhing gsol 'debs rgyas par bsgrubs
shing / khyad par dgongs rdzogs dngos gzhi zhwa lu chos sder/ gnas

dgon gnyis kyi dge 'dun tsho chen du zhabs brtan bsgrubs pa'i nyin/ nam mkha' sngo sangs pa ser bu spu 'gul ba tsam yang med pa byung / ngor nas mkhan rin po che brang ti paN
chen nam mkha' dpal bzang spyan drangs nas/ sku gdung rin po che byang gling bla brag gi tshom du zhugs la phul/ pur ras thog khar nyi ma la skam dus me tog gi char sna
tshogs bab/ sku tshab gzims mal sku 'dra gser zangs las sku dngos su byon pa lta bu bsgrubs te/ de'i lo rgyus rgyas par dkar chag tu gsal lo/ zhal slob rnams kyis gsung
gi chu rgyun mi nyams par spel te/ mdor na ding sang kun mkhyen bu ston rin po che'i gsang sngags kyi bstan pa'i rgyun yod pa 'di ni rje 'di gcig pu'i bka' drin yin no/
/de skabs bka' 'bum phyogs gcig tu bzhugs pa'i ma byung 'dug/ de nas lo sum cu skor song ba'i dus/ /bdag gi lo bcu bzhi bco lnga tsam 'gro ba'i dus su pha ma la dge bskul
bgyis te/ glegs bam phyogs gcig tu bzhugs pa la/ thogs mar gsol 'debs bstod tshogs kyi skor la/ rje rang nyid la bstod pa dkon mchog gsum lam/ rin chen rgyud sde ma mkhan
chen thams cad mkhyen pa mkhyen brtse'i mtshan can gyi zhal snga nas la gsol pa 'debs pa'i rab byed/ sbyor drug brgyud 'debs stong nyid ma'i bskong mkhyen rang rje'i yan
chod/ bde mchog dril bu pa'i dbang khrid brgyud 'debs/ na' no mkha' spyod kyi rgyud 'debs/ dpal gsang ba 'dus pa'i

dbang bka'i rgyud 'debs yon tan rjes dran ma'i kha skong chos rje thams cad mkhyen pa chen po man chod/ tshe dpag med grub rgyal lugs kyi rgyud 'debs/ thugs rje chen po'i dmar
khrid tshom bu lugs kyi rgyud 'debs mkhyen rab rjes mdzad pa'i kha skong / 'chi med rnga sgra'i rgyud 'debs rnams so/ | /ma rgyud skor la dpal 'khor lo sdoms pa nag po
pa'i sgrub dkyil gyi lhan thabs phun tshogs rab rgyas/ bde mchog lU nag gi man ngag gi thig rtsa/ dpal 'khor lo sdom pa rdul tshon lha lnga'i sgrub dkyil gyi lhan thabs
phyag len gsal bar byed pa'i sgron me/ dpal mkha' 'gro rgya mtsho'i sgrub dkyil gyi lhan thabs gsang ba'i mdzod rnams kyi sgo 'byed pa'i lde mig /mkha' 'gro rgya mtsho'i
thig rtsa dang mchon gyi rim pa/ nA ro mkha' spyod kyi zhi ba'i sbyin sreg ye shes me lce/ phag dkar shes rab gsal byed kyi sgrub thabs dang / mgon dkar yid bzhin nor bu'i
gtor chog /rje btsun sgrol ma lha bcu bdun gyi dkyil mchog dbang bzhi rab gsal slob ma sta gon yan/ sgron ma lus dkyil gyi sgrub dkyil gyi lhan thabs 'phrin las dpal 'bar
rnams so/ /pha rgyud skor la/ gsang 'dus rim lnga'i rgyun gyi nyams len rin po che dbang gi rgyal po/ dpal gsang ba 'dus pa 'jam pa'i rdo rje'i sgrub dkyil gyi lhan thabs
'jam dbyangs thugs rje'i chu rgyun/ dpal gsang ba 'dus pa spyan ras gzigs

kyi dkyil 'khor las rim gyi cho ga'i ngag 'don thugs rje'i 'od zer/ gshed dmar spros med rgyun gyi nyams len/ bcom ldan 'das gshin rje gshed dmar po'i zhi ba'i sbyin sreg ngag
'don don dang ldan zhing 'jug pa bde ba/ bcom ldan 'das gshin rje gshed dus dgra nag po'i mngon dkyil gyi lhan thabs dngos grub rab rgyas/ bcom ldan 'das gshin rje gshed
zhal drug pa'i mngon dkyil gyi lhan thabs phan bde kun gyi 'byung gnas/ dpal phyag na rdo rje gtum po lce lugs kyi dkyil 'khor las rim gyi cho ga'i ngag 'don phyogs bsgrigs
thar chags su bkod pa ngag 'don 'jug bde gsal ba/ dpal phyag na rdo rje gtum po chen po'i dbang gong ma'i cho ga /bla med spyi'i nyams len/ dmar 'khrid nyams len tshigs
bcad ma ngo sprod dang bcas pa rnams so/ /rnal 'byor rgyud pa/ cha gsum 'bring po'i lhan thabs gtor ma'i cho ga gsal byed/ rdor dbyings 'grel pa lugs kyi dbang chog
gi lhan thabs dbang gi rim pa gsal byed/ bcom ldan 'das 'jig rten gsum las rgya ma bar rgyal ba'i dkyil mchog gi lhan thabs ma rig mun sel sgron me/ dpal mo ka rdo rje sems
dpa'i dkyil chog gi lhan thabs phyag len gsal byed nyi ma'i 'od zer/ bcom ldan 'das shAkya sengge gtsug tor dgu pa'i dkyil mchog gi lhan thabs dgos 'dod 'byung ba'i nor
bu/ mi 'khrugs pa'i dkyil

'khor gyi cho ga'i lhan thabs gzhan phan thugs rje'i chu rgyun/ bcom ldan 'das nam mkha' ltar dri ma med pa chos kyi dbyings gsung gi dbang phyug gi dkyil chog gi lhan thabs
mkhas pa'i dga' ston gsal par byed pa'i sgron me/ chos dbyings gsung dbang gi thig rtsa/ de'i lha 'god tshul dang phyag rgya'i 'ching tshul gsung rgyun mu tig gi 'phreng
ba rnams so/ | /bya spyod kyi skor la/ bya spyod kyi rigs su gtogs pa'i rjes gnang spyi 'gro/ bkru bya ba srungs gsum gyi cho ga lag len gsal ba/ mchod rten gyi cha dbye
ba'i bstan bcos byin brlabs dpal 'bar gsal byed ces pa/ bde gshegs mchod rten brgyad kyi thig rtsa tshigs bcad ma dang / bde gshegs mchod rten brgyad kyi thig rtsa tshigs
lhug ma shin tu gsal ba/ grwa rdo rje sengge nas brgyud pa'i gtsug tor 'bar ba'i sgrub thabs gtor bzlog dang bcas pa/ sgrol dkar yid bzhin 'khor lo'i sgrub thabs brgyud
'debs dang bcas pa 'chi med tshe stsol/ rnam sras zhi drag gi chog bsgrigs rgyal po'i thugs dam skong ba/ rnam sras kyi bskang gso rin chen dbang gi rgyal po rnams so/
/zhal gdams 'phrin yig gi skor la/ lam rim ngo sprod dge legs rgya mtsho/ mkhan chen thams cad mkhyen pa mkhyen brtse'i zhabs drung du phul ba'i zhu 'phrin gnyis/ bla ma'i
gdan bzhugs kyi phyag

len rnams bzhugs so/ thog ma bar dang mthar dge ba/ drang srong chen po'i gsung ji lta'i/ gang gsung rin chen lde mig 'dis/ bu ston gsung mdzod kun la dbang / /dge tshogs dri
med chu rgyun des/ /yid can sgrib gnyis dri ma dang / 'dir nongs nyes pa'i dri bkrus nas/ /kun mkhyen rgya mtsho ro gcig gyur/ /bdag kyang kun mkhyen bu ston gyis/ /gsung
rab tshig don ma lus pa/ /'bad med myur du khong chud nas/ /'jam mgon bla ma khyed bzhin shog /bka' 'bum rin po che'i dkar chags mkhas pa'i mgul rgyan bsam 'phel nor
bu'i 'phreng ba zhes bya ba 'dis/ /zha lu pa bhi ratna pu par ma siddhi shAs dhA dza shri bha dras mdzes byed kyi lo/ mchu zla ba'i tshes bcu la dpal zhwa lu'i bla brang
du sbyar ba dge legs/ zhes pa ltar ro/ rje btsun byang gling pa chen po de nyid kyi bu chen zha lu nyid du grags che ba bla ma dam pa dpal ldan chos bzang / chos rje kun
dga' bkra shis/ ku sA li ba rgyal mtshan bzang po/ rin po che dkon mchog rgyal mtshan/ rdo rje 'chang dbang phyug rab brtan dang lnga'o/ /de dag las bla ma dam pa dpal ldan
chos bzang pa'i lo rgyus zhib tu ma 'tshal mod/ 'on kyang rje nyid rang gi gsan yig phyag bris ngo ma yin nam snyam pa'i shog ril tshal bu chung ngu zhig bdag gis rnyed
de mthong ba na 'di ltar bris snang / thog mar shing mo sbrul gyi lo/ hor zla lnga pa'i tshes drug la/ 'og min stug po bkod pa dang tshul mtshungs pa'i ri

phug chos kyi pho brang chen por gzims lam sku 'dra'i drung / mkhan chen 'jam dbyangs dpal bzang po'i zhal snga nas dang / /las slob/ bskong dang bcas ba de dge slong lnga'i
dbus su rab byung gi sdom pa nos shing / me pho rta'i lo hor zla brgyad pa'i tshes bcu'i nyin/ las tshan rnams kyi spyan sngar sngags kyis grwa bskor kyang phul/ mkhan
chen de nyid las brgyad stong pa/ chos 'byung chen mo/ mtshan brjod dang bzang spyod sher snying rnams kyi lung / /rnam rgyal dang rnam 'joms gnyis kyi rjes gnang thob/ ces
bya ba 'dug pas mkhan chen 'jam dbyangs dpal bzang po'i zhabs zin lugs kyis de 'og tshar chen yab sras la'ang chos gsan pa zhig yin par shugs la go/ gtso bor ni rje byang
gling ba nyid kyis thugs sras yin te/ dus 'khor gyi bla brgyud gsol 'debs las/ dpal ldan bla ma'i thugs sras mchog /zab yangs chos kyi spyan dang ldan/ /bskal bzang 'gro
ba'i 'dren mchog gi /zhabs la phyag 'tshal skyabs su mchi/ /zhes 'byung ba ltar ro/ gzhan yang 'di nyid kyi zhwa lu grang chen pa dang / /phyis khri byang ma chen po'i
gdan sa mdzad de chos 'khor bskor/ mchog gi sprul ba'i sku tA ra nA tha dang / ngor mkhan chen/ sgrub khang ba dpal ldan don grub sogs gzhan phyogs kyi bstan 'dzin chen
po du mas kyang rje 'di'i zhabs la rab tu gus pas phyag mdzad nas chos mang du gsan tshul 'dug go /chos

rje kun dga' bkra shis dpal bzang po de ni/ 'khrungs yul mag dge sding gi phu ngos nas yin/ gzhon nu nyid nas zhwa lu ri phug gi btsun pa mdzad nas rje byang gling pa sogs
las gsan pa rgya cher gnang / rjes su bu ston bka' 'bum gyi steng nas chos gsungs pa'i gzhan phan 'phrin las bzang bo byung / ri phug gi gzims khang gro bo lung du sku mtshams
dang thugs dam kho na gnang ba ma gtogs grong chog sogs ye mi mdzad/ dgung lo brgyad cu gya gsum pa la thugs dam 'phel po byung gsung ba sogs mnyes mnyes mdzad nas
sku gshegs/ lo rgyus 'di ni mkhan chen rin chen bsod nams mchog grub kyi gsung ngo / /ku sA li ba rgyal mtshan bzang po de ni mtshan yongs grags rtse chen dbon po bzhes 'byung
bas 'khrungs rtse chen phyogs nas yin nam snyam/ khong rang gi chos gsan tho phyag brig ma zhig bdag gi mthong ba na/ rang lo so gsum pa me mo bya'i lo/ bla ma dam
pa dpal ldan chos bzang gi drung du/ dus 'khor gyi dbang zhus bya ba 'dug pas bdag gis de nas yar ldog ste rtsis pas shing mo glang la 'khrungs par shes/ rdo rje 'chang dbang
phyug rab brtan las kyas lo brgyad kyi gzhon pa gcig yin pa 'dug /byang gling rje gtso bor gyur pas/ bla ma dpal ldan chos bza'/ sku zhang nam mkha' chos ldan/ sku zhang
chos rje dge slong pa/ 'brug pa padma dkar po/ bstan 'dzin nyi zla bzang po sogs la chos mang ba gsan tshul yod pa mthong / gzhan

yang ri phug dang zab mo brag tu'ang phebs nas bla ma ka bzhi ka bzhi pa zer ba'i grong yar klungs na yod pas 'i mi mi ngor 'khrungs pa'i bla ma ka bzhi par gragsnas sde pa
tshul khrims 'gyur med la chos gsan tshul ka bzhi nas rang gi rnam thar na 'khod 'dug /de 'ang nyid kyi mdzad pa'i rdo rje mi 'khrugs pa'i lam rim smon lam las/ la lar
dri med chu ni phun tshogs shing / /ljon shing sna tshogs me tog 'bras bus brgyan/ /dben zhing nyams dga'i dgon gnas ri phug tu/ /mtshan bcas mtshan med ting 'dzin sgom par
shog /ces gsungs pa ltar ri phug gi dung dkar spre'u'i bsam gtan khang bur sku mtshams bcad nas thugs dam kho na mdzad par grags/ rjes su ri phug byang gling gi gdan sa
yang mdzad cing / rdor dbyings mi 'khrugs pa/ bde mchog lI hi pa sogs kyi bla brgyud gsol 'debs lam rim smon lam dang bcas pa re/ chos rje bsod nams dpal 'byor/ mkhan chen
nam mkha' chos ldan sku zhang chos rje dge slong ba sogs la bstod pa legs pa le tshan re/ dus 'khor gyi zhi ba'i sbyin bsregs/ rgyas pa'i sbyin bsregs/ dbang gong ma'i
lhan thabs dang bcas pa'i gsung rtsom bdag gi mthong ba ni de tsam zhig te gzhan yang yod 'gro snyam/ slob ma'i gtso bo bla chen dge 'dun dpal bzang dang / bla ma bsam
'grub rgyal mtshan gnyis kyis yo ga'i dbyangs yig sogs mdzad/ rje btsun dam pa jo nang sprul pa'i sku tA ra na thas kyang

rje 'di la gsang 'dus 'phags skor gyi dbang chos gsan rgyu'i gsol 'debs dang rje su rim pas yongs 'dzin du bsten rtsis mdzad rung / nyid kyi dwang len ma mdzad pas thugs ma
rangs te rang gi rnam thar las/ rten 'brel 'grig na khong pa rang la sku tshe dang 'gro don legs po yong ba yod na'ang / ye mi mdzad gsungs nas rten 'brel ma 'grig /phyis
khong pa sgom mdzad pa'i rjes kyang med/ chos bshad pa'i rjes kyang med pa la dus 'das so/ zhes gshags gtong ba 'dug /lar rje btsun dam pa bar dor sangs rgyas kyi sku thob
zin pa zhig la dgongs dag zhu ba las ni 'os ci yod/ gzhan du na/ chos zhu zer nas gsol ba 'debs su 'gro dgos pa zhig dang / mjug tu ngan smras kyis kha gtong ba gnyis
chos min mtshungs pas gcig bzhag na mdzes so/ /rin po che dkon mchog rgyal mtshan ni/ /'khrungs yal dge 'khor ba yin/ ri phug gi grwa pa mdzad nas rje byang gling pa sogs
bla ma mang du bsten/ rjes su rgyal rtse rin sdings pa'i bla ma thogs shig mdzad/ de nas zhwa lu grang chen pa'i gdan sar bzhugs/ de rting dkar po grwa tshang pa'i bla
ma yang mdzad gsung / 'chad nyan rgya cher gnang nas bstan pa la phan pa chen po mdzad pa zhig te/ bstod pa las/ rin chen bye bar spungs kyang gzhal du dka'i/ /ches dgon
smin grol mchog gi bsam 'phel dbang / /bshad dang bsgrub pa'i rgyal mtshan rtse mo ru/ /bkod mdzes 'dren pa mchog der gsol ba 'debs/ /zhes 'byur ba ltar

ro / rje byang gling pa yab sras kyi skabs so/ | /gsum pa ni/ rigs kun khyab bdag dbang phyug rab brtan rje/ /zhes 'byung bas rdo rje 'chang dbang phyug rab brtan bstan pa'i
rgyal mtshan dpal bzang po ni/ yab 'jam dbyangs mkhyen brtse'i dbang phyug gi sku mched 'a zha'i gdung brgyud zhabs drung brtan pa'i drung dang / yum bsod nams 'bo le gnyis
kyi sras su rab byung dgu pa'i sa pho rta'i lo/ rgyal gyi zla ba'i tshes gsum la nyug bkra shis rgyal gyi pho brang du sku bltams/ de dus tshar chen dang mkhyen brtse
gnyis zhwa lu'i gdan sar bzhugs skabs yin gshis/ zhag bdun nas tshar chen phebs te/ mtshan nam mkha' don grub dbang po zhes gsol/ der tshar chen gyi 'od gsal la khye'u
'di ni 'khrul zhig rin po che'i skye ba yin no zer ba'i lung bstan tshar gsum byung / 'jigs byed bcu gsum ma'i ras bris kyi dkyil 'khor du smin byed kyi thog ma'ang stsal/
gsang mtshan dri ba mdzad pas/ gos dkar mo zhes zhal nor te gsungs pas/ tshar chen rin po ches/ he he zhang po drung pa rlung log pa 'dra gsung / thams cad bzhad mo shin
tu bro ba zhig byung zhing mnyes mnyes mdzad/ dgung lo gnyis tsam na mgon lag mang po la nad byung bar gzhan gyis thabs ni byas kyang ma phan/ gzhon nu bu rdzi'i rgyab
tu 'khur nas phyag nas gtor bas lug nad chad/ dpal sbug ri khrod 'debs pa'i che brag bshags pas rmo rmos bros

bros gsung yang brag la sdigs mdzub gtad de phaT gsungs pas rba gyen la ldog pa sogs byung / dgung lo bdun brgyad tsam la tshe sgrub bu ston gong khug ma'i sgrab pa zhag bdun
pa zhig kyang mdzad/ rje mkhyen brtse'i drung du dus 'khor sku gsung thugs yongs su rdzogs pa'i dbang gson pa'i thugs rgyud la ting nge 'dzin gyi sgo du ma 'khrungs/ sku
gzhon nu nas rab tu 'byung bar bzhed kyang yab yum gyis gsung nan ches pas dgung lo so gcig tshun dge bsnyen rdo rje 'dzin pa'i brtul zhugs kyis sde ba rin spungs pa'i
drung 'khor mdzad/ phag ri rdzong dpon gyi las khur bzhes pa'i dus gtsang rong gnyis 'khrugs nas sde pa gtsang pa'i dmag gis phag ri rdzong 'phrog tu byung ba la/ rin spungs
dpon g.yog gi dam tshig bsrung te rje nyid nas sna len tsam yang ma gnang mod/ phyag sbrel gyi rdzong dpon pa rnam rdzong shar bas sde pa gtsang pa dang nang cha rul
rkyen gyis rdzong gtsang la rtsis sprad nas kho rang yang mgo btad zhus/ rje nyid la 'dzin bzung sprad nas btson dong du bzhugs dgos pa'i 'o rgyal chen pos zos shing / de
dag gi tshe yang gsol ba'i phud la brten nas chos skyong rnams kyi gtor bsngo sogs thugs dam chags med mdzad/ de nas sger gzhis nas gser dngul sogs nor mang po sde pa gtsang
la phul te dgongs pa 'khrol cha zhus nas rang gnas su phyir phebs chog pa byung pas/ dgung lo so gcig pa sa pho byi ba'i lo la thub bstan man chen byams pa rab

brtan gyi drung du tshigs snga ma dge tshul gyi sdom pa bzhes/ mtshan dbang phyug rab brtan zhes gsol/ de nas yun mi ring bar mkhan po de nyid dang bskong dge slong grangs
tshang ba'i dbus su bsnyen rdzogs mdzad/ ri phug tu thugs gnyer gyi 'phro 'ga' zhig gnang nas rtse gdong che na kun dga' bsod nams gyi phyag phyi mdzad de dbus su phebs/
nA lendrar mkhan tshab mdzad nas chos 'khor bskor zhing gnas de nyid du rje btsun nA ro mkha' spyod ma zhal gzigs pa sogs byung / lha sar zhabs skor mdzad pas rdo rje sems
dpa'i sku shail ltar dwangs pa khru gang tsam zhig dbu gtsug tu yod pa'i snang ba shar zhing gzhan yang gnas rten khyad par can rnams mjal ba'i tshe ngo mtshar ba'i gzigs
snang dang byin gyi brlabs pa'i rtags snang bsam gyis mi khyab pa byung / snga phyir tshar chen yab sras/ mkhan chen bslab gsum rgyal mtshan/ sngags 'chang bsod nams chos
'phel/ 'phags mchog byams pa skal bzang / byang gling rje rin chen bkra shis rgyal mtshan rnams bka' drin che ba'i bla mar mdzad la gzhan yang dge ba'i bshes gnyen shin
tu mang ba bsten nas dbang khrid man ngag gi bka' mang po gsan te thugs su chud par mdzad do/ khyad par sngar rab tu ma byung ba'i gong du mkhan chen bslab gsum rgyal
mtshan la gsung ngag slob bshad gsan dus kyi rdor gyi rgyu dbang gi tshe tshar chen yab sras gnyis kyang dkyil 'khor gyi thad

ka'i nam mkha' la bzhugs nas dbang gnang ba byung ste mkhan chen bslab gsum pa chen po'i zhal nas khong yab sras gnyis kyang dbang gnang gin 'dug /de 'dra'i dga' ba la ang
gsung de'i skabs shig rje bslab gsum rgyal mtshan la/ glang phu nas kyi sde pa mchen tshe don gyi gur zhal gnyis kyi chos skor zhus pas/ ngas chos 'chad mi thub pa rnams
dbon rin po che la zhus shig ces bka' gnang bas/ sde pa'i blo la dbon rin po che sku rten skya bo 'di 'dras gsung chos gnang ba ga la 'ong snyam pa byung / rjes sku chos
gang 'dod zhus chog pa byung ngas mngon mkhyen yin 'dug ces dad pa byung skad/ de nas nub chos lung du kyai rdor gyi bsnyen chen mdzad pas zhal dngos su gzigs shing ri phug
tu bzhugs dus mnal lam du A tsa rya gzi brjid can rgya dang sma ra dkar po gos chen gser ma dkar ser dmar ljang gi ber gyon pa/ mgo la rgya nag gi thag zhwa nag po can/
lag na man hu dang g.yang Ti'u'i spos phor bzungs te gdan 'dren zhu ba'i tshul du gyur pas/ ci yin nam dgongs pa na/ yar klungs bkra shis chos sde'i gdan sar phebs dgos
pa'i snyan zhu 'bul mkhan slebs te de la blta ba 'dug gsung / dgung lo zhe gsum pa lcags pho byi ba'i lo la dbus su phebs nas lag zla ba'i tshes bcu bdun gyi nyin bkra shis
chos sde'i khri la mnga' gsol/ der 'jigs byed bcu gsum ma dang tshe chog sogs kyi sgrub mchod gsar 'dzugs dang gsung ngag bla brgyud kyi 'phros lus sogs rten bzhengs
'ga' yang mdzad de ri phug tu phebs pas phebs nas dgung lo zhe lnga pa chu mo yos kyi lo ri phug byang gling gi gdan sa phebs te chos 'khor bskor/ 'di dang bkra shis chos
rje nyis 'dzin mdzad/ ri phug lo gsum tsam song ba dang bkra shis chos sder

zhwa lu pa'i ban smyon 'gar zhig gis mi bsrun pa'i rgyu 'grul sna tshogs byas te bla ma ka bzhi pa tshul khrims 'gyur med ngo chen la sbran nas ri phug gi gdan sar dpon chen
rgyal mtshan bzang po bskos chog pa sde pa gtsang la zhus nas byung gda' bas rje nyid kyi thugs la ni/ ji skad du spyod 'jug las/ nags na ri dwags bya rnams dang / /shing
rnams mi snyan brjod mi byed/ /'grogs na bde ba de dag dang / /nam zhig lhan cig bdag gnas 'gyur/ /ces pa'i don dus la bab po snyam pa 'khrungs to/ dbus phyogs su rgyun
ring ba bzhugs/ de'ang yar klungs shel brag sogs su sgrub pa mdzad pas thugs dam gyi lha tshogs dpag tu med pa zhal gzigs/ thugs rgyud la nyams rtogs khyad par can 'khrungs
shing slar bkra shis chos sder gsung ngag slob bshad zab mo'i chos 'khor yang bskor/ dgung lo lnga bcu nga dgu pa la bkra shis chos sde'i gdan sa rje btsun dpon mgon
po bsod nams mchog ldan la btad de slar yang dpal zhwa lu ri phug tu phebs nas thugs dam sgrub pa gtso bor mdzad cing mchog dman gyi gdul bya mang por gang la gang mtshams
kyi chos bstan nas smin grol la bkod/ dgung lo drug cu re gsum pa la ri phug byang gling gi khri la bskyar ma phebs nas bu ston thams cad mkhyen pa'i bstan pa dar bar
mdzad/ drug cu re lnga pa la 'dar stod bla ma'i gdan sa grang mo che'i seng khri la phebs nas gsang chen slob bshad kyi chos 'khor

bskor / rgyun gyi thugs dam spros bcas rim pa la tho rangs mnal sad 'phral ngag byin rlabs/ sengge sgra'i mngon rtogs bzlas pa sum brgya/ thugs rje chen po mig 'byed/ rnam
'joms gsang sgrub kyi bzlas pa nyer gcig tsam/ 'jam nag bzlas pa/ de nas rdo rje 'jigs byed kyi dra ma'i rnal 'byor sngon du btang ba'i bskyed rdzogs kyi rnal 'byor/ rdor
bzlas brgya re/ sngags gsum pa brgya rtsa la nyung mtha' byas pa'i gang 'gro/ bir srung gnyis sbrel/ dpal kyai rdo rje'i lam dus 'bring pa/ tshe sgrub lcags sdong ma'i bzlas
ba brgya rtsa/ dkar cha bzhi'i gtor za sogs/ khro bo rme brtsegs/ khro mo rme brtsegs/ snying ma'i khro bo rme brtsegs/ ni gu'i sgom thun/ rnam 'joms ljang sngon/ gu
ru zhi ba/ gu ru dmar chen/ mthong kha drag dmar/ padma tshe dbang rtsal/ rta mgrin tshe sgrub nye brgyud/ ye shes 'od mchog rdzong chen ma/ 'khor ba dong sgrug /bka' brgyad
dril sgrub/ 'joms byed phur pa spu gri/ thab thig gi rta mgrin tshe sgrub/ phyag rdor/ stobs po che/ de nas bzang spyod sngon du 'gro ba'i sems bskyed rgyas bsdus gang
rung re len/ a ra pa tsa na/ 'byung 'dul/ u tsa ra gos sngon can/ gtum po/ rta mgrin gsang sgrub/ 'gro ba kun sgrol gyi gzugangs gang mang dang bcas pa/ bla ma yab sras
kyi sku bstod rnams sngon du 'gro ba'i rab yangs ma brgya rtsa la nyung mtha' byas pa'i gang 'gro sogs sam zab sngon du 'gro ba'i lam dus rgyas pa bzlas pa dang bcas pa/
'jigs byed bcu gsum ma'i bzlas pa yud tsam re/ rdo rje

rnal 'byor ma'i 'khrid bzlas dang bcas pa/ rta mgrin yang gsang dpa' gcig /mkha' 'gro chos skyong rnams la gtor bsngo thun gnyis re/ brag rdzong mgur gyi gsang khrid/ zhal
gyi srung 'khor tshe sgrub/ zhal gyi gsang 'khrid/ pir srung sogs rgyas par mdzad nas nyal ba'i rnal 'byor gyi rim pa sngon du mdzad do/ /de yang rje 'di nyid sngon grub
chen ku ku ri pa sogs mkhas grub du mar sku skye ba bAzhes nas lam gyi rtogs pa mthar phyin pa zhig yin mod kyi/ dus 'dir ma dag pa'i gdul bya'i blo ngor tha mal pa'i tshul
bzung ba'i rnam thar yang bsam gyis mi khyab ste gsar rnying gi chos bka' thams cad la ma rtogs pa dang log par rtog pa'i dri mas dben zhing 'chad rtsod rtsom gsum gyi
mdzad pa gang la yang thugs zab cing brling ba dang / sku rten skye bo'i dus nas tshangs par spyod pa dge sbyong gi brtul zhugs 'ba' zhig lhur len na phyis rab tu byung
nas tshul khrims rnam par dag pa sogs lta ci smos/ bdag gzhan brje ba'i byang chub kyi sems thegs rgyud la ji lta ba bzhin du 'khrungs pas gnod byed dag la yang gnod lan
phan pas sgrub pa 'ba' zhig mdzad de/ dper bgyis/ 'dar du bzhugs skabs/ kong po dung mtsho ba'i gnyer pa dang / nyid kyi phyag g.yog rta rdzi zhig yod pa 'khrug pa shor/
rta rdzis dung mtsho ba'i lag rdo zhig la gnyes la btang nas bsad par/ ston la spu nag thams cad sprod pa sogs nyid kyi

thugs bsun chen pos nyes pa bsgrubs pa gnang mod na'ang dung ma tshobs gri mdung khyer te gzims chung du 'tshangs pa sogs mi 'tshams pa mang du byas kyang thugs khro ba sogs
mi mdzad/ khong rang tshos mi 'tshams pa'i byad byas par brten chos srung thugs khros nas mar lam rta drel la shi go da mi shis ba sna tshogs byung / der mo ma 'dre mthong
byed pa gcig la mo btab par/ 'dar grang mo chen nas yin zer/ lcags kyi a tsa ra gnyis gnod pa byed cing 'dug go byas pas/ kho gnong la phog nas shin tu bred/ g.yo thabs
kyis 'dar dang bkra shis chos sder mang ja btang/ ma smin pa'i khog nas bshags pa byas rung / skor theng de ga rang la nga 'dar grang mo che nas 'bod mkhan byung zer lam
chal chol byed bzhin du smyo nas shi de'i gnas tshul gsan ma thag kho snying re rje gsung thugs khrel chen po mdzad cing kho'i sgrib sbyong 'ba' zhig mdzad pa lta bu'o/
/phyis kyi bla rul khag cig ni/ mi 'dod pa'i rkyen phran bu re la chos skyong gi bskul dang drag gtor 'phen pa sogs byed/ de la rtags dang nus pa gang yang ma mchis bzhin
du pha rol po der/ sngon las dang 'phral rkyen ci rigs pas rkyen ngan byung pa la/ nged kyi chos skyong gi mthu yin zer nas dga' ba sgom pa sogs don du rang gi sdom gsum
yun las 'bud pa dag la bltas nam bcol bzhin du chos skyong rang gis las byas pa de 'drar yang mi dgyes pa'i rnam pa mdzad pa ni ngo mtshar pa'i rnam thar zhig go /dgung

lo bdun cu don gnyis pa sa sbrul lo/ rje btsun dpon mgon po bsod nams mchog ldan dang / rje zhwa lu ba sogs la dpal dus kyi 'khor lo'i bdag po chen po'i bar gyi dbang rdzogs
par sku mnyel bzhin pa zhig gi ngang nas gnang pas/ de nub gzigs snang du byang gling 'jam pa'i dbyangs rin chen bkra shis rgyal mtshan shin tu dgyes pa'i nyams dang bcas
zhal bstan/ skye bdun ril bu sgrub pa gnang ba'i tshe nub phyogs nas 'ja' kha dog sna lnga ba zhig sgrub khang gi steng du zug yong ba dang / gzims khang gi nang thams
cad du shin tu zhim pa'i dri bzang pos khyab pa dang me tog gi char lag pas 'dzin nus pa bab cing bum pa'i steng na spyan ras gzigs kyi sku bzhugs pa thun gyi sgang la bum
pa'i nang du thim song ba bu mo rtsa sgo yangs pa zhig gis dngos su mthong ba byung ste de'ang las dag pa zhig yin gda'/ lan cig thugs la da ni na so rgas pas dkyil 'khor
chen po'i rim gnyis kyi rnal 'byor sogs spros bcas rnams dor te lam zab mo ayon sgrub pa zhig la chig sgril bya'o dgongs pa na/ mnal lam du thugs dam gyi lha dpal kyai
rdo rje'i thugs kar ayon rin po che bzhugs pa zhig byung pas sngar gyi thugs 'dun de mi legs par mkhyen nas lha'i rnal 'byor sogs sku gshegs ka tshun chad la chag med mdzad/
de nas sku gcong gi rnam pa dang spyan gyis mi gzigs pa'i tshul bstan par lan cig yar klungs bkra shis chos sde nas 'ongs pa'i grwa gzhon

'phrin las rgya mtsho zer ba zhig yod pa des/ dpon slob chen mo sku sing dwangs byung na ni lags mod/ ma byung tshe dgrongs na 'ongs mchis/ rdo'i dos dang 'dra pa 'dug ces
skur ba btab pa gsan nas/ kho bden/ gzhan don mi nus pa'i lus 'di rdo'i dos rang yin 'dug gsung / dgung lo don drug bzhes pa chu bya lo tshes bcu zhig gi skabs gsung cho
ga rgyas pa dang gsol ja yang bzang zhing mang ba gnang / mjal mkhan byung tshad la bka' bsgo byin rlabs sogs zhus pa lam ltos bar gnang zhing byams pa bstan 'dzin la de
ring tshe bcu'i cho ga blo kha rdzogs pa rang byung / srod thun gyi gong du go bo ni rgyab 'gro ba yin no gsung / sa ma srib tsam la sku gshegs grab byung bas rtab rtab por
rje btsun dpon rin po che phebs nas gsol ba btab pas/ snga ma zhal gyis ma bzhes/ de nas yang gsol pa phur tshugs su btab pas/ da 'o na de 'dra rang gnang ci dgos thugs
dang bstun nas sdod pa lags gsung / de nas lo ril po gsum tsam gyi bar bzhugs nas bstan 'gro'i don rgya cher mdzad de mthar dgung lo bdun cu don dgu pa me pho byi ba'i
lo/ smin drug zla ba'i tshes bcu gnyis kyi nyi ma nub mtshams su zhing gshegs so/ /de'i tshe yang dpon rin po ches gsung shed drag pos bzhugs par gsol ba btab pas/ sngar
phyed la bsam nas lo de tsam zhig bsdad pa yin/ da cha de 'dra gnang gzhan drag ces bka' stsal/ gdung sbyangs pas tshems la dung dkar g.yas 'khyil kha sprod dang ring bsrel
tshan che ba byon zhing gzims mal sku

'dra sogs yar klungs bkra shis chos sder bzhengs so/ /gsung las 'khrungs pa'i dngos slob mtha' yas kyang bka' babs kyi bu chen gsum ni/ slob bshad bka' babs che ba dpon rin
po che mgon po bsod nams mchog ldan/ bu lugs la bka' babs che ba khyab bdag zhwa lu pa rin chen bsod nams mchog grub/ rnying ma la bka' babs che ba glang bu nas 'jam dbyangs
chos skyong dbang phyug go /rje 'di'i rnam thar rgyal mchog lnga pas mdzad pa dang / de nyid gang las byung ba'i rtsa ba dpon rin po che mgon po bsod nams mchog ldan
gyi zin tho'i yi ge sogs bdag gi mthong la/ de dag na mi gsal ba'i ri phug tu 'jigs byed zhal gzigs byung tshul sogs gsang rnam gyi zin bris thor bu yod 'dug pa ma rnyed
do/ / | gsol 'debs las/ 'khrul sangs yo gar blo rgyas tshe yi dpal/ /shAkya'i bstan 'dzin zla med seng ge bzhin/ /rin chen chos kyi rgya mtsho rlabs 'phreng g.yo/ /mtshungs
med dam pa gsum la gsol ba 'debs/ /zhes so/ / | dang po ni/ 'khrul sangs yo gar byo rgyas tshe yi dpal/ /zhes byung bas/ mkhas grub rin chen sangs rgyas cha dpal ni/
/byang gling rje rin chen bkra shis rgyal mtshan gyi slob ma'i gtso bor gyur/ rgyud sde spyi dang khyad par yo ga rnal 'byor rgyud la gzhan dring mi 'jog pa'i rnam dpyod
kyi mkhyen rab mchog tu yangs/ 'brog gi mi brgyud ku sA li pa rgyal mtshan bzang po'i dpon yin pas 'brog khang par yang gragsri phug gi 'brog khang du sgrub pa rgyun ring
mdzad/ de rjes dpal 'khor chos sder

rin sding grwa tshang gi gdan sa bskyangs shing gzhan phan 'phrin las shin tu che/ sku che ba'i yon tan slob dpon kun dga' snying po'i rnam 'phrul du grags so/ /slob ma'i gtso
bo mkhan po sku zhang nam mkha' chos ldan/ dbang ldan chos 'khor ba mkhas mchog bstan pa'i sgron me sogs mang du byung ngo / gnyis pa ni/ shAkya'i bstan 'dzin zla med
sengge bzhin/ /zhes grub dbang shAkya sengge ni/ 'khrungs zhwa lu ba yin/ tshar chen yab sras/ sngags 'chang bsod nams chos 'phel sogs bla ma mang du bsten/ zhwa lu grang
chen grwa tshang gi rdo rje slob dpon mdzad/ sku tshe'i mjug la ri phug kho nar bzhugs shing / nags rin lugs kyi dus 'khor sbyor drug la thugs dam nyams len mdzad pas myong
rtags bsam gyis mi khyab pa thugs rgyud la 'khrungs/ dgung lo shin tu smin pa bzhugs so/ /slob ma'i gtso bo lha bo pa bkra shis rgyal mtshan/ mkhan chen rin chen bsod
nams mchog grub sogs byung ngo / / | gsum pa ni/ rin chen chos kyi rgya mtsho rlabs phreng g.yo/ /zhes rje btsun lha bo pa rin chen rgya mtsho dpal bzang po ni/ 'khrungs
yul rgyal mkhar spel bzhir 'khrungs pa yin gda'/ rgyal rtse lha bo grwa tshang gi rtsa grwa yin/ rjes su ri phug byangagling gi gdan sa mdzad nas chos 'khor bskor/ byang
gling pa rin chen bkra shis rgyal mtshan/ bla ma dpal ldan chos bzang / grong gsar lo tsA ba blo gros dpal bzang / chos rje rdo rje bzang po/ rdo rje 'chang dbang phyug
rab brtan/ sku zhang nam mkha'

chos ldan sogs bla ma mang du bsten nas rgyud sde bzhi la mkhas par sbyangs/ brgyud 'dzin slob ma mkhan chen rin chen bsod nams mchog grub/ lha bo pa bkra shis rgya mtsho/
chen po chos dbang rgyal mtshan sogs mang du byung la/ sa pho 'brug gi lo rgyal mkhar spel bzhir sku gshegs/ gsol 'debs las/ 'jam mgon bsod nams mchog ldan rdo rjes mas/
/khyab bdag rin chen bsod nams mchog tu grub/ /phyogs 'dir lhag bsam ches dkar dam chos kyi/ /bka' drin stsol mdzad gnyis la gsol ba 'debs/ /zhes 'byung bas/ dang po rje
btsun bka' 'gyur ba mgon po bsod nams mchog ldan de ni/ tshar chen chos kyi rgyal po'i sprul par yang grags la/ 'di nyid kyi yab ni gnas gsar pa'i gdung brgyud rdo rje 'chang
dbang phyug rab brtan gyi sku'i gcung po 'a zhe nam mkha' mgon pa dang / yam tshe dbang bsod nams dpal mo bya ba gnyis kyi sras su gyur te/ de yang lhums su bzhugs pa'i
tshe yum la rdol 'joms zer ba'i zhing steng nas dung dkar g.yas 'khyil rnyed pa dang / brag ri mthon po'i rtser 'jam dbyangs mkhyen brtse'i dbang phyug phyag na bum pa
bsnams te bzhugs pa'i brag rtsa na yum nyid 'khor bar spyi gtsug tu bum chu skye nor gyis blug pa sogs rmi ltas ngo mtshar ba mang du byung ngo / /lhag par sngar dang mi
'dra ba yum nyid la nges 'byung dang / byams snying rje'i thugs dam khyad par can thugs rgyud

la rang shar du byung ste/ de lta bu'i tshul ka mad sum cur spel nas yum gyis rtsom pa yang bgyis so/ /mngal gyi zla grangs thim nas rab byung bcu bzhi pa'i chu mo yos bu'i
lo/ hor zla bcu gcig pa stag gi zla ba'i dmar tshes dge bar gnubs khu lu pa gzhis kar mtshan ltas bzang po da bcas te sku 'khrungs/ gsung ma bye gong yum gyi bang bar khyer
te sku ngos gzhan gyi gral 'gor 'dug pa na gsung mi tser la/ gral 'gab tu 'phos pa na gsung tsa ra ba sogs mi dgyes pa'i tshul mdzad pas/ rmo mos 'di gral mjug tu bzhugs
'dod pa mi gda'/ gral 'go rang du bzhugs chug gcig zer ro/ dgung lo gnyis tsam la rdo rje 'chang dbang phyug rab brtan phebs nas tshe dbang gnang ba rjes su 'ung thugs
dran bsod kyin yod 'dug /gsung sgo dbye tsa ma nas nga'i ming la btsun chung tshul khrims zer ba yin no gsung pa dang / sku rtse da kyang dgon pa 'debs pa dang chos 'chad
pa sogs kyi lad mo kho na mdzad/ dgung lo bdun la mchod gnas chen po zhwa lu ri phug 'di nyid du phebs/ rdo rje 'chang dbang phyug rab brtan gyi drung du dbu phud phul/
mtshan mgon po bsod nams mchog ldan zhes gsol te lo 'phros 'khrungs yul du thegs/ dgung lo brgyad la slar yang ri phug tu phebs nas rdo rje 'chang dbang rab pa nyid kyis
mkhan po mdzad nas dge tshul gyi sdom pa yang dag pa bzhes/ de gong rje dbang rab pa'i mtshan lam du chos skyong yid bzhin nor bu'i pha nya des rgya spos dri

zhim po'i chun po zhig khyer te byung pas nyin par nyid rab byung sgrub par byon pas tshul khrims gtsang ba zhig 'ong ba 'dug gsungs nas mnyes mnyes mdzad/ de nas rje rdo rje
'chang dbang rab pa'i phyag phyir bzhugs te rim gyis thugs gnyer gsan sbyong rnams la 'grus par mdzad/ dgung lo bco lnga pa la yar klungs bkra shis chos sde'i gdan sar
rje dbang rab pa nyid kyis rgyal tshab tu bkod/ der bla ma'i mdzad sgo mtha' dge tshul bzhin du bsgrubs pas sku na phra mo la 'di 'dra 'ong ba zhes kun yid 'phrog cing dad
par gyur/ dgung lo nyi shu pa la rje sgrub khang pa dpal ldan don grub gyis mkhan po mdzad/ brang ti nam mkha' sangs rgyas kyis las slob dang / shar pa shes rab 'byung
gnas kyis gsang ste ston pa mdzad cing / dad pa'i dge 'dun grangs tshang ba'i dbus su bkra shis kyi gtsug lag khang dpal e waM chos ldan du bsnyen par rdzogs/ mkhan slob
de gsum las snga phyir chos bka' shin tu mang ba gsan/ rje dbang rab pa'i drung du/ lam 'bras slob bshad kyis mtshon pa'i dpal ldan sa skya ba'i chos skor/ dpal dus kyi
'khor lo sogs bu ston thams cad mkhyen pa'i chos skor/ gzhan yang gsang sngags gsar rnying gi chos bka' rje nyid la mnga' ba phal mo che bum pa gang byo'i tshul du gsan/
dgung lo nyi shu rtsa bdun pa la 2dar grang mo che'i gdan sa yang gtad de der bla ma'i zhabs tog dang chos gsan pa sogs la 'brom ston rgyal ba'i 'byung gnas kyi

rnam thar dang 'dra ba mdzad/ rje dbang rab pa yang lo snga ma dag la sku gshegs grabs char kha yar byung yang rje nyid nas gdung shugs drag pos gsol ba btab pas sku na shin
tu smin pa'i par bzhugs/ paN chen ngag dbang chos grags la yang rdo rje 'phreng ba sogs chos bka' du ma gsan/ dgung lo so bzhi pa la rje dbang rab pa zhing brjes nas kha'u
brag rdzong dang sa ngor zhwa lu sogs su dgongs rdzogs rgya chen po bskubs te yar klungs su byon/ bkra shis chos sder lam zab bla ma lha khang gsar bzhengs dang / dpal
dus kyi 'khor lo sogs dkyil 'khor mang po zhal phye nas sgrub mchod mdzad pa'i srol rgyud da lta'ang yod par grags/ gong dkar rdo rje gdan du sku mtshams mdzad nas dam
bca'i yi ge mdzad pa'i snying po 'di ltar/ da cha rang lo so brgyad pa 'brug lo zla ba dang po nas bzung ji srid 'tsho'i bar tshe 'di'i bde skyid snyan grags ched du mi bsgrub
pa dang / zas ster mi byung na 'phyol nyog tu ma song bar longs spyod/ ma byung na bcud len la sogs pa'i ngan ngon sa brten/ gos ster mi byung na gyon/ ma byung na'ang
chos gos rnam gsum ngan snyigs dang gtum mo la brten par byed/ chos bka' gter mdo sngags rnam dag zhu sa gang na yod kyang zhu/ khyad par khe dang rgyal kha gzhan la
bskur zhing gyong rang nyid kyis len pa gang yong yong byed/ lhag par lha'i bsnyen pa rigs mi gcig pa brgya phrag byed/ rtags dang mtshan ma yong re med kyang grangs bsnyen/
dus bsnyen/ gtso 'bum/ 'khor khrir logs pa brgya phrag gcig

co zhe dgu tshun la grub par bgyi/ de nas kyang ma shi na ci 'grub byed/ de dag gi khas len dang dam bca' la rta ri ba dang mnyams len lag thog yod pa la khyi mi ri ba byung
gi dogs 'dug pas yang yang zhus dag byed/ grub na khengs rloms spangs te chos chos su song ba byed/ de dag 'grub ma 'grub blta phyir yi ge bris pa yin zhes bya ba mdzad
nas rgyal ba'i bka' 'gyur rin po che'i lung rgyun phyogs gang dang gang na yod ces 'tshol ba gnang pas/ kong po phyogs na gter ston 'ja' tshon snying po la yod 'dra zer
ba gsan nas kong por phebs/ dwags la sgam po'i phu gnyal lam rgyab tsan na chu chen pos lam bcad nas mi thar ba 'dug pa la bya rogs gcig gis sna drangs nas 'khyags zam zhig
rnyed/ der byon nas pha rir slebs pa dang 'khyags zam bsdibs/ jag pa 'ga' res rjes bsnyegs kyang chu lam thar ba mig hur re lus skad/ gter ston pas kyang mngon shes kyis
rig nas mi zhig phebs bsur brdzangs/ khos yongs nas phyag btsal mjal dar phul/ spos sna byas te gdan drangs/ khyed slob dpon la nga yong ba sus zhus gsungs pas/ skad cha
mi dgos khong rang gis shos yongs zer skad/ gter ston dang mjal nas khong la bka' 'gyur gyi lung tshad thub ni bzhugs yod tshad kyang min pa 'dug/ gter ston khong rang
gi phyag mdzub g.yas g.yon rtsa sprod mdzad nas ngu cag gnyis 'di ga byung ba ka bka'

'gyur gyi lung yin mod gsung / gter gsar dkon mchog spyi 'dus sogs chos bka' ci rigs pa gnang / phar yang sa lugs kyi chos 'ga' zhig phul te rim gyis dgung lo zhe gnyis pa
shing pho spre'u'i lo gtsang ljongs su chibs bskyod/ gdan sa chen po zhwa lu ri phug gi gzims khang rnam grol yang rtser lo gsum gyi sku mtshams bcad rgyar shin tu dam pa
la bzhugs/ sngar gnang ba'i dam bca'i lha grangs kyi ljags bsnyen rnams legs par grub pa mdzad/ de grol ba dang mnyam du sde pa bkra shis rtse bas gdan drangs pa bzhin dbus
su phebs nas bya dka' ba du mas bka' 'gyur yongs rdzogs kyi lung rgyun khungs ma chol mdzad cing de yang mdo mang gi lung rgyun shin tu dkon zhing lho brag ngos su bla
ma tshogs gnyis dpal grub la yod par gsan te sman lung khra tshangs pa'i zhabs drung blo mchog rdo rje zhu bar rdzong brda mdzad nas phyis lung tshang ma gsan thub pa dang
gong dkar chos sder slob ma mang por ljags lung gnas bas deng sang bod dang bod chen po'i rgyal khams thams cad du rgyal ba'i bka' dngos kyi lung rgyun mnyams pa yod
pa ni 'di nyid kho na'i bka' drin yin/ de nas zur chos dbyings rang grol la thog mar tshar lugs kyi chos bka' 'bul ba dang / de rjes 'bras spungs su phebs te/ rgyal ba lnga
pa chen po dang mjal zhing rim gyis dbu slar bzhes nas pho brang chen po po ta lar gsung ngag slob bshad dang rdo rje 'phreng ba sogs dbang chos bsam gyis mi khyab pa
'bul ba

mdzad / rgyal dbang rin po ches rje 'di nyid nas brgyud pa'i 'phreng ba'i dbang rnams chos grwa chen po 'bras spungs tshogs chen la gnang bas chos kyi 'phrin las je rgyas su
gyur/ snga phyir chos gsan pa'i bla ma mtha' yas kyang bka' rin che ba'i bla ma rdo rje 'chang dbang phyug rab brtan/ rje sgrub khang pa chen po/ paN chen ngag dbang chos
grags/ rngog ston 'jam dbyangs 'od zer sogs yin no/ da ltar sku tshe'i ston smad thams cad du thos bsam sgom gsum dang gzhan don chos 'chad pa kho nas dus 'da' ba mdzad
la/ yar klungs bkra shis chos sde sogs su bka' 'gyur gyis mtshon pa'i gsung rab glegs bam cha tshang ba mang po dang gzhan yang sku gsung thugs rten gyi bye brag du ma
gsar du bzhengs/ bskyed rdzogs kyi ting nge 'dzin bzang po thugs rgyud la rgyun chad med par gnas shing / thugs dam gyi lha tshogs rab tu mang pos dngos dang nyams ci rigs
par zhal bstan nas byin gyis brlabs/ chos skyong rnams bran du 'khol ba'i rtags su rgyun gyis thugs dam bskang gso sogs mdzad pa'i tshe yang sha bsregs pa'i bsur dud kyis
gzims chung nang / khengs yod pa dang / drung du 'khod pa rnams kyi snang yul du gzugs mthong rgyu med pa'i nya ba sha dang / sha be sho be'i skad cha dir dir byed pa/
rten thugs rnams las me 'bar/ de'i nang nas sgra sgrog pa dang khrag 'dzag pa sogs cho 'phrul

du ma kun gyi mthun snang du grub pa la yang byung ngo / /dgung lo lnga bcu nga bdun pa sa mo phag gi hor zla dang po'i nang 'bras spungs su phebs nas rgyal dbang rin po cher
bka' chos mang po 'bul bar bzhed kyang gnas chung chos skyong gi da lam 'then pa lags tshul zhus par brten bka' chos shol te rgyal dbang rin po cher yang zhal chems lta
bu'i gsung bgros kyis zhu ba mang du mdzad cing lhag par sman sgom 'brang rgyas pas bstan 'gro'i dpal du thugs sna ma sdud par yun ring por zhabs pad brtan dgos pa'i gsol
ba btab pa na/ da cha rgyun ring sdod pa mi 'char/ zangs mdog dpal ayon chen po'i g.yas g.yon du bzhugs khri rim par bshams 'dug pa la rje btsun rdo ring pa chen po nas
rdo rje 'chang dbang rab pa'i bar gyi kha'u brag rdzong pa'i bla brgyud rnams bzhugs pa'i mthar khri stong pa zhig gda' bas de nged kyi yin pa 'dug /khyed rang lan cig
gong dkar du 'bod par shog gsung / de nas gong dkar chos sder sku mtshams kyi mus nas gsan yig bsgrig pa gnang zhing re zhig nas sku cung zad mi bde ba'i rnam pa la sman
sgom 'brang rgyas pa bos nas gsol sman gyi 'phrod bsten gnang bas dwangs tshul bzhes te/ sman sgom 'brang rgyas pa la bka' chos kha shas kyang gnang ba mdzad/ de nas lo de'i
tha skar zla ba'i tshes bcu bzhi'i nub mo nye gnas byams pa la/ sang zhogs snga ja mi dgos pas da dung ja zhim po skol gsung / byams pas sku bsnyun pa sogs med lags

sam / chab skol e dgos zhus pas/ na tsha med par chab skol ga la dgos zhes bzhad mo mdzad/ de nas srod thun gyi mjug la thugs dam 'da' ka ma gsal btab nas hig drag po gcig
gsung pa'i mod la sku gshegs/ de dus bkra shis lhun po'i sngags pa grwa tshang gi sgrigs rgyug pa zhig kyang chos zhu ba'i phyir du 'ong ba kho ba'i rmi lam du/ stan dkar
po kha gdam zhig gi steng du bla ma bzhugs pa'i zur bzhi nas bud med brgyad kyis bzung ste nam mkha' la ye re re bteg nas thag ring bor 'gro gin 'dug pa rmis/ tho rangs
snga mo nas mdangs nga la rmi lam 'di 'dra byung ci yin zhes blo ma bde ba'i rnam pa byed cing 'dug lo/ dgung zhag grol nas gdung yid bzhin gyi nor bu me mchod 'bul bar zhwa
lu mkhan chen rdo rje 'chang rin chen bsod nams mchog grub sde pa gzhung nas spyan 'dren mdzad pa bzhin/ gshed dmar lha lnga'i cho ga'i steng nas bzhugs 'bul mdzad/ gdung
khang zhal phye nas ring bsrel shel ltar 'tsher ba kha yar 'phel zhing nang rten dngul gdung thog tshad ma dang / gzims mal sku 'dra mthong grol yid bzhin nor bu sogs
yar klungs bkra shis chos sder bzhengs so/ / | /gnyis pa ni/ khyab bdag rin chen bsod nams mchog tu grub/ /ces mkhan chen rin chen bsod nams mchog grub bstan pa'i rgyal
mtshan dpal bzang po ni byang gling 'jam pa'i dbyangs rin chen bkra shis rgyal mtshanmdzan gyi yang srid

mchog gi sprul pa'i sku yin la/ 'di nyid kyi 'khrungs yul zhwa lu mthil gyi sman khang zhes bar yab 'tsho byed dpon tshang sangs rgyas grags pa dang / yum sprul pa'i DA ki
ma ye shes 'tsho mo zhes bya ba gnyis kyi sras su rab byung bcu pa'i chu pho stag gi lo hor zla bcu gcig pa'i nyi shu gcig rgyu skar rgyal la babs pa'i nyin sku bltams/ de
yang byang gling rje zhi bar gshegs pa'i lo nas rje nyid 'khrungs pa'i bar 'dir lo bcu drug tsam 'gro mod kyi bsam yas chos skyong chen pos rjes su de nyid kyi sprul skur
ngos 'dzin gnang ba yin no/ /de skabs yum sras gnyis ka gshegs su nye ba'i bsnyun gzhi drag pos thebs nas dgon pa nub kyi sngags 'chang gru rig pa 'dzin pa dge bsnyen
gyis bgegs bskrod la sogs pa mang du byas kyang cher ma phan/ nye skor du rdo rje 'chang dbang phyug rab brtan phebs te rta mgrin gsang sgrub kyi byin rlabs gtor dbang dang
/ rje rang nyid kyi dbu skra bubs gcig byin rten sku srung du stsal bas bar chad las grol zhing shin tu bde bar gyur/ dgung lo gnyis tsam gyi dus ri khug tu yum gyi sku
rgyab la bsnams te rje dbang rab pa mjal bar phebs pas/ gzims chung gi thang kha'i lha mgron la phyag mdzub gtad de gang yin zhes bka' 'dri stsal bar/ lha rnams 'khrul
med ngo mkhyen nas 'di dang 'di'o zhes gsungs pas/ rje dbang rang pa'ang shin tu mnyes nas/ bu chung gis 'di 'dra ngo shes pa bgod re bro ya mtshan che ang gsung / sku gzhon
nu

nas chang dang sha mi bzhes shing dmar skyur shor na bsnyun pa zhig kyang byung / byis pa rtsed mo rtse ba'i gnas skabs su'ang rdza brdungs pa'i phye ma dang rtsam pa sogs
kyis dkyil 'khor 'bri ba'i tshul mdzad/ re 'ga' ni rtsel po kha phub pa'i steng du khyel stegs mdzad nas dbyings 'then pa'i lad mo dang dbang bskur ba'i rnam pa'ang mdzad
do/ /dgung lo dgu la ri phug chos kyi pho brang chen por rje dbang rab pa'i drung du gtsug phud phul/ mtshan bsod nams dbang por gsol/ yab de rong byams chen gyi gnyer pa
yin pas rong phyogs su khrid nas 'bras yul skyed tshal du thugs gnyer la brdzangs/ 'bum ram pa chen po thar pa rgyal mtshan gyi drung du kyai rdor gyi dbang bka' sogs chos
mang ba gsan zhing mtshan nyid kyi phyogs su slob sbyong gnang bar bzhed mod/ 'bum ram pa de nyid mtshan mo thugs rig dwangs khyad kyi thog kha'i gyang steng du bzhugs
nas thugs dam gnang ba sku rbab shor ba'i rkyen gyi sku gshegs/ de'i stabs kyis mtshan nyid kyi gsan sbyong ma grub par ri phug tu phebs nas dge slong rin chen 'phel la
slob dpon zhus te bu lugs kyi sngags cho ga skor gzigs rtog mdzad/ dgung lo bcu gsum pa shing pho stag gi lo sa skya bdag chen rin po che 'jam dbyangs bsod nams dbang po
gdan sa ri phug nyid du phebs pa'i tshe/ byang gling bla brang du chigs sdam dge tshul sdom pa bzhes/ mtshan rin chen

bsod nams mchog grub ces bya ba'ang bdag chen nyid kyi btags/ bdag chen nas phyag mdud/ bdud rtsi ril bu/ bu ston rin po che'i bum chu sogs dang / | oM sA sti/ 'jam dbyangs
ngo bo bla ma'i mchog /bsod nams ye shes mthar phyin pa'i/ /chos kyi dbang po dam pa la/ /gsol ba 'debs so byin gyis rlobs// // sarba mangga lam //zhes bya ba phyag bris
su mdzad nas stsal/ 'di ngag tu 'don pa dang / da bya 'gyur du gsung ngag la ma 'bras shig 'chad pas de dus slebs pa gyis/ khyod la sa paN gyi sdom rgyun zhig kyang dgos
pa 'dug pas lo nyi shu lon pa na nga'i rtsar shog gsung / de'i lo snga ma'i zla ba brgyad pa'i nang du dge slong rin chen 'phel bsnyun nas sku gshegs khar lha bo pa chos
rje rin chen rgya mtsho gdan drangs te bdag gi dge gzhon 'di la bu lugs kyi dbang chos rnams gnang thub pa zhig sku mkhyen no zhes kha chems su bzhag cing / rje nyid la'ang
/ ngor du sgra'i slob gnyer zhig kyang byed e thub ltos/ rje dbang rab pa'i drung du chos zhu gang thub pa dang / rgyun du sgo gsum chos dang mthun pa gal che'o zhes
gsung rus pa can mang po gnang ba'i mthar grongs pa yin skad/ de nas chos sde lha bo pas kyang bu ston thams cad mkhyen pa'i bzhed srol gyi dbang tshan rnams rim gyis stsal/
dbang rnams grub pa dang phyag gi rdo rje dril bu rje nyid la gtad nas rdor dril bla ma'i phyag tu 'phrod pa yin pas blo bde'o gsung skad/ gzhan yang gang che na dpon

slob grub dbang shAkya sengge la mnyam sbyor rigs bsdus dang / 'jigs byed bcu gsum ma'i dbang bka'/ nags rin lugs kyi sbyor drug sogs gsan/ rin po che dkon mchog rgyal mtshan
la bu ston yab sras kyi bka' 'bum skor gsan/ de nas 'jam dkar ma ti lugs kyi bsnyen sgrub ma sha'i las sbyor dang bcas pa gnang pas thugs rab phul du phyin par gyur/ rje
dbang rab pa la 'jigs byed dpa' bo gcig pa dang brag rdzong ma'i phyi nang gsang gsum gyi 'khrid sogs chos bka' mang ba gsan zhing skye bdun ril bu sgrub pa gnang ba'i
phyag g.yog sogs kyang mdzad nas bdag 'khrul zhig rin po che'i dus zhabs phyir e yod lags zhus pas/ yod gsung / rgyal yum tshul khrims bzang mo'i skabs yang dam zhus pas/
med pa 'dra gsung / brag rdzong ma'i bsnyen mtshams mdzad skabs rje dbang rab pa'i drung du/ zhal 'don gnang rgyu'i sku bstod cing bka' rtsom zhus pa phyag bris su gnang
ba'i kha byang la/ ri phug dbu mdzad chen mo'i thugs dam zhes gnang 'dug pa gang yin nam dgongs kyang phyis ri phug gi gdan sa yong ba'i lung bstan yin 'dug gsungs/ dgung
lo nyi shu rtsa gcig pa la dpal 'khor chos sde'i rin sding grwa tshang gi bla mar gdan drangs/ ri phug nas phebs gdong du rje dbang rab pa'i spyan sngar phyag dbang zhu
bar byon pas bka' bsgo byin rbalas bkra shis smon lam gyi

tshigs bcad mang du gsungs pa'i mthar/ bltas pa tsam gyis khams gsum dbang du sdud/ /ces sogs gsungs nas bzhugs/ de ru snying ma zhig kyang byung song ngo ang gsung / dpal
'khor chos sder phebs nas sngar rin sdings pa'i bla mar phyag mi btsal ba'i rgyal rtse'i drung 'khor kun rje 'di'i sku gsung thugs kyi mdzad pas yid 'phrog te gang du mjal
yang phyag kyang 'gyel ba ltar btsal lo/ /rin sdings grwa tshang gi 'du khang nyams pa gsos te shing rtse ldebs ris sogs phun sum tshogs pa bsgrubs nas rab gnas la dpal
zhwa lu'i gdan sa bco brgyad pa mkhan chen sku zhang chos rje nam mkha' chos ldan dpal bzang po gdan drangs/ dgung lo nyi shu rtsa gnyis pa la bkra shis kyi gtsug lag khang
dpal e waM chos ldan dumakhan po sgrub khang pa dpal ldan don grub dang / las kyi slob dpon brang ti nam mkha' sangs rgyas kyi mdzad de bsnyen rdzogs bzhes mod/ sdom
rgyun de la dpyad gzhir mdzad nas phyis lha khang mkhan chen byams pa bsod nams bkra shis dpal bzang po las sa paN gyi sdom rgyun rnam dag de bskyar nas zhu bar mdzad do/
/rin spungs bla ma dgongs pa zhus nas ri phug tu phebs te nyin mtshan ngo mi mkhyen pa lta bu'i brtson 'grus kyis rgyud sde rab tu mang po'i dpe 'dzin dang gar dbyangs thig
gsum la sbyor brdar mdzad/ dgung lo nyi shu rtsa bdun pa la ri phug gi gdan sar phebs nas chos 'khor bskor/ skabs

shig rje sgrub khang pa dpal ldan don grub kyi drung du thugs rje chen po'i dmar khrid sogs gsan pas/ mnal lam du lung pa thams cad chus mer ba khengs pa gzigs nas 'di 'khor
ba sdug bsngal gyi rgya mtsho chen po yin 'dug /sems can thams cad 'don thub na ni rab yin/ ma thub na tshe 'di'i pha ma gnyis 'don dgos dgongs te phyag tshul yul yul mdzad
pas sbal lcong 'dra mo phyag mthil du byung / da shar phyogs mngon par dga' ba thegs dgos dgongs te nam mkha' la 'phur bas mngon dga'i zhing yin snyam par phebs/ der
mi 'khrugs pa'i stong thang 'dra ba zhig sngo cham gyi gzigs pa dang mnyam du mnal sad/ yang nub gcig bde ba can la 'byon dgos dgongs te nam mkha' la 'phur ba na sgrub khang
gi gsol thab su phebs/ de na 'dug pa'i mi zhig la nga bde ba can du 'gro rgyu yin pa la gsungs pas/ de na re 'od dpag med ni 'di ga yin zer rje dpal ldan don grub phyogs
la mdzub brda byed kyin 'dug gsung / ri phug tu kyai rdor gyi bsnyen chen gnang skabs sku khams log ste shin tu ma bde ba byung ba'i mnal lam du rje btsun dbang phyug
rab brtan phebs nas de wa bitsu'i sngags 'phreng zhal nas 'khor bzhin pa de phyag gis bzungs te khyod la mi dgos na bton gtong gsungs pa dang / yang nub gcig rna bar brgyud
ldan gyi bla ma dam pa la bcud ldan gyi gdams ngag zhus nas dben pa'i gnas su nyams su

len par khyod gang la sdug zer ba dang / nub gcig phyag g.yon pa'i sku rus ma gtogs sha lpags bcad pa las sku mtshal gyi rgyun 'bab kyin 'dug pa/ mi zhi na re/ sdug bsran chung
rang drags pas khrag gi lhag dum pa lus song / gzhan lhag ma lus na yong ba 'dug ste zer skad/ snga phyi chos gsan pa'i bla ma ni yongs su dril bas drug cu re bdun tsam
bsten/ de yang sa zhwa gnyis kyi phyogs nas bka' drin che ba'i bla ma dbang phyug rab brtan/ lha bo pa rin chen rgya mtsho/ nyi ma gling pa tshul khrims bkra shis/ sgrub
khang pa dpal ldan don grub/ bka' 'gyur mgon po bsod nams mchog ldan/ /paN chen dpal ldan tshul khrims/ sa skya pa 'jam mgon bsod nams dbang phyug rnams yin la/ gzhan
yang rje btsun tA ra nA tha sogs las jo nang lugs/ paN chen thams cad mkhyen pa blo bzang chos kyi rgyal mtshan dang / drung pa brtson 'grus rgyal mtshan sogs las dge lugs/
gter bdag gling pa sogs las rnying ma'i skor/ rgyal ba dpag bsam dbang po sogs las dwags po bka' brgyud pa'i chos skor rnams kyang gsan te mdor na rgya gar nas brgyud
pa'i mdo dang sngags kyi bka' bstan bcos tshad ma rnams dang / bod kyi yang dpal ldan sa skya pa gong ma lnga dang / rjes 'brang ngor rdzong gong gsum/ bye brag kha'u brag
rdzong pa'i bzhad srol/ gsung ngag lam 'bras tshogs slob gnyis/ gser chos skor chos skyong rnams kyi man ngag gtso b.ro gyur pa'i dbang khrid zab mo ji

snyed pa dang / de dag gi rgyab chos rje sa skya pa yab sras kyi bka' 'bum skor/ ngor pa rdo rje 'chang yab sras/ rong ston smra ba'i sengge/ kun mkhyen go bo rab 'byams pa/
mus chen sangs rgyas rin chen sogs sa lugs kyi mkhas grub grags che ba rnams kyi gsung 'bum gyi lung rgyun yod pa phal cher dang / bu ston thams cad mkhyen pa'i bzhed srol
rgyud sde bzhi dang 'brel ba'i dkyil 'khor so so'i dbang / rgyud rgya gzhung sgrub dkyil lag dang bcas pa thugs su chud par mdzad cing / de dag dang 'brel ba kun mkhyen
yab sras kyi bka' 'bum/ mkhyen rab bka' 'bum sogs dang / rje btsun btsong kha pa yab sras kyi gsung rab skor/ paN chen thams cad mkhyen pa blo bzang chos kyi rgyal mtshan/
rgyal dbang lnga pa chen po sogs kyi bka' rtsom phal che ba'i lung rnams kyang de dag de la gsan par mdzad/ gzhan yang phyag chen chos drug sogs 'brug lugs/ ne gu chos
drug sogs shangs chos/ man ngag brgya rtsa sogs khra phu lugs/ nges don rgya mtsho dang khrid brgya sogs jo nang lugs/ zhi khro bka' brgyad dang rdzogs pa chen po sogs
rnying ma lugs rnams gsan te chos kyi bang mdzod chen por gyur to/ /de yang zhwa lu ri mthil/ dpal 'khor chos sde rin sngings pa/ dus 'khor shar byang gnyis/ dbang ldan
chos 'khor rnams su bu lugs kyi dbang bka'/ bshad bka'/ khrid bka'/ gar dbyangs bris thig bzhi

sogs kyi phyag len gyi rgyun mi nyams pa'i ched du chos kyi 'khor lo bskor/ skyid shod lho mos gzhis kha/ gong dkar rdo rje gdan/ rgyal rtse gur pa grwa tshang / shab dge sdings
sogs su dpal ldan sa skya pa nas brgyud pa'i gsung ngag lam 'bras kyis mtshon pa'i smin grol zab mo'i chos 'khor bskor nas gdul bya grangs kyi ra ba las 'das ba rgyud
yongs su smin pa dang grol bar mdzad do/ /skabs 'di dag tu zhwa lu ri mthil gyi grwa rgyun tha dad du yong ba dang / mthil pa rnams grong dang khad nye'i stabs kyi 'dul
ba'i kun tu spyod pa las phyi rol du gyur cing gzhi gsum gyi tshig byed pa'i srol yang rim gyis nub pasra nyid kyi thabs mkhas kyis paN chen thams cad mkhyen pa blo bzang
chos kyi rgyal mtshan sku bgres tshul shin tu che yang nan gyis zhus nas zhwa lu'i mkhan sar gdan drangs/ sku zhabs paN chen rin po che'i bka' bkod gnang ba zhus te zhwa
lu mthil gtsang dgon la bsgyur nas zla ba ngo re bzhin gyi gso sbyong gnyis dang / dbyar gnas dgag dbye dang bcas pa gzhi gsum gyi cho ga'i srol rgyun rma med par btsugs/
bca' yig kyang bu ston rin po che'i dus kyi rnying pa sor bzhags la yul dus kyi bcos dogs sogs zin bris su phab nas sku zhabs paN chen rin po che'i spyan lam du gzigs
rtog phul bas thugs rab tu dgyes nas/ sku mdun du 'khod pa dag la chos rje 'dis mdzad pa ltar zhwa lu pa gzhan kun gyis byas na bstan pa nyams

pa gso ba las sla ba 'dug gsung / ri khrod byams pa gling yang sngar paN chen rang gis zhal 'dzin gnang ba rje nyid la dgon gnas kyi skal ba mdzod gsungs nas gsol ras su stsal/
dgung lo drug cu bzhes pa'i tshe dbus su phebs nas gong dkar chos sder dpal gyi rdo rje'i bsnyen chen gyi bcad rgya shin tu dam pa la bzhugs yod pa'i dus sku zhabs paN
chen rin po che sku na ches smin pas bkra shis lhun po dang gdan sa gnyis 'dzin gyi phebs bskyod gnang ma thub par gzhungs chen par mkhan po gdan sa pa zhig bsko dgos
tshul gyi snyan 'bul gnang bas/ sde srid 'phrin las rgya mtsho'i zhal nas/ kun mkhyen bu'i gdan sar mkhan po chos rgyun mi gcig pa zhig bskos tshe 'dre shar sgo dang glud
nub sgo'i dper 'gro'go/ da re ri phug dbu mdzad sman khang nas 'di spyod pa zhi dul che zhing mkhan po'i 'os che ba 'dug gsung rje nyid la mkhan po'i bsko 'ja' mdzad par
thugs 'dod la ma byung mod/ slar rgyal dbang rin po ches da lam sku mtshams kyi mur thams cad mkhyen pa'i rgyal tshab tu phebs dgos zhu ba ni dngos grub kyi sgo bye ba lta
bur 'gro bas ci kyang zhal bzhes mdzod ces pa'i phyag dam stsal/ de nas gtsang du phebs nas dgung lo drug cu re gcig pa dge byed ces pa cu pho stag gi lo cho 'phrul zla
ba'i tshes drug gi nyin zhwa lu ri mthil gyis sengge'i khri la zhabs kyi padma bkod/ gzhungs chen pos khri ston gyi bsnyen bkur dang

gzhan yang phyogs 'dus kyi bu slob yon bdag kun gyi mang ja 'gyed sogs dga' ston dpag med mdzad/ khri thogs tu lo ngo bcu bzhugs nas 'chad rtsod rtsom gsum gyi sgo nas bstan
pa rgya cher spel ba dang / bu ston thams cad mkhyen pa'i zhal chems kyi yi ge dbu sngas kyi mgor bzhag nas de nang bzhin zhwa lu lha sde mi sde thams cad lugs gnyis kyi
sgo nas legs par skyong bar mdzad de mdor na mkhan chen 'di nyid kyi bka' drin ni zhwa lu pa rnams kyis gzhal bar mi nus shing dus thams cad du phyag 'ba' zhig bya ba rig
pa yin no/ /dgung lo bdun cu bzhes pa lcags mo phag gi lo sku zhang mkhyen brtse mchog grub la gdan sa gtad/ de rjes yang dbus gtsang gi ljongs su 'chad nyan mang du mdzad/
'dzam gling skye dgu'i gtsug rgyan rgyal dbang thams cad mkhyen pa ngag dbang blo bzang rgya mtsho dang / dpal ldan sa skya'i bdag po sku mched sogs gangs ri'i khrod
kyi chen po grags pa thams cad zhal slob tu gyur na gzhan smros ma dgos zhing ma 'ongs pa'i rjes 'jug rnams la dgongs te legs bshad bka' 'bum gyi phreng ba yang 'jog pa
mdzad/ de yang dam chos 'chad pa'i tshe na 'dul bya dbang po brtul po ji 'dra zhig yin yang go ba khyad par can skye ba/ mi shes pa'i mun pa'i cha dang the tshom gyi ra
ri mata' dag lung rigs nyi 'od kyis bsal nas/ zab don gyi pad tshal 'byed nus pa kho na 'byung ngo / /rtsod pa'i tshul yang mtshan nyid kyi rtog ge'i phyogs bzung bas thal
skad kyi nga ro sgrog

pa sogs mi mdzad mod dngos shugs kyi rigs lam nas drangs pa'i dgag sgrub sogs kyi tshe na log rtog gi brag ri bsnyel nus pa'i gsung ngag gnam lcags kyi thog dang 'dra ba kho
na 'bab so/ /rtsom pa mdzad pa'i tshe na tshig rna bar snyan zhing don 'brel chags pa mkhas pa dag gis mthong na yid rang dbang med par 'phrog nus pa zhig te rje nyid kyi
bka' 'bum la bltas pas shes so/ /de lta bu'i 'chad rtsod rtsom gsum gyi sgo nas bstan 'gro'i don rgya cher mdzad pa'i mthar nyid kyi dgung lo brgyad cu bzhes pa lcags
mo bya'i lo/ /gro bzhin zla ba'i yar ngo'i tshes bzhi'i nyin par gzugs sku'i bkod pa bsdus nas dga' ldan chos kyi pho brang chen por gshegs so/ /de ltar yang rgyal mchog
lnga pas/ rnam gsum mkhas pa'i bya bas gangs can ljongs/ /bstan dang 'gro ba'i phan bde rab spel nas/ /dga' ldan chos kyi mdun sar byams mgon gyi/ /sras kyi thu bor gshegs
la gsol ba 'debs/ /zhes gsungs pa ltar ro/ /sku gdung ring bsrel gyi snying po can bzhugs pa'i dngul gyi mchod rten thob tshad ma dang gser zangs las grub pa'i snang brnyan
sku tshad dang mnyam pa mthong grol yid bzhin gyi nor bu sogs zhwa lu'i dngul gdung lha khang du bzhugs pa lags so/ /tshul de ltar gsan rjes 'jug rnams kyang skyes bu
dam pa de dag gi rnam par thar pa nyams len gyi mthil du bzung nas rang dang gzhan gyi don bsgrub pa la mkhas par

bya'o / /de ltar yang / chos rje thams cad mkhyen pa bu ston chen pos mnga' ris zhang zhung gi dge 'dun rnams la springs pa las/ ston pa'i bstan pa lung dang rtogs pa'i chos/
/de 'dzin byed pa bshad sgrub rnam pa gnyis/ /yin gyi dka' spyad sdug bsngal khyad bsad nas/ /bshad sgrub shes rab snying brtses brgyan pa mdzod/ /bde bar gshegs pa'i
nag po bstan pa dang / /chen po bstan pa'i rnam dbye gsungs pa ltar/ /brtag pa gsum dang rton pa rnam bzhi yis/ /chos dang chos min legs par brtag par mdzod/ /chos ni gting
zab rang blos dbye dka' mod/ /'on kyang sprul sku lo tsA rin chen bzang pochen po yis/ /bshad cing gtan la phab pa'i gsung rab kun/ /dri med yin phyir de rnams gces par
blangs/ /bka' lung 'chad byed slob dpon gyismkhyen par ldan pas legs par bshad/ /blo gros slob ma snod kyi skyon bral ba desdon gnyer ldan pas gnyan cing bzung / /nges
'byung brtson 'grus ldan sbyor ba 'di dag tshang paspas nyams su blangs/ 'di gsum ldan na bstan pa 'dzin pa yin/ /de ltar blang dor blo yis legs rtogs nas/ /tshig la mi zhen
sgrub pa gtsor byas te/ /rnyed dka' 'jigs sla'i dal 'byor don yang phyir/ /bstan pa'i snying po sgrub pa lhur blang bya/ /sgrub pa'i chos de bslab pa rnam gsum ste/ /tshul
khris dag pas de las ting 'dzin skye/ /de las de nyid rtogs pa'i shes rab 'byung / /de yis nyon mongs spong ste

myang 'das thob/ /de phyir dang por nges 'byung bsam pa yis/ /rab byung spong ba bdun gyi sdom pa blangs/ /yan lag drug dang ldan pa'i tshul khrims ni/ /lhag pa tshul khrims
bslab par thub pas gsung / /de ni yon tan kun gyi rten yin pas/ /lus dang srog gi phyir yang mi btang ste/ /nyes pa phra mo'ang myur du phyir bcos te/ /mig gi 'bras bu
bzhin du bsrung bar bya/ /'dod pa'i nyon mongs me sogs zhi gyur pa'i/ /bsam gtan bzhi yi ting 'dzin skyon med la/ /bde bar gnas pa sems kyi ting 'dzin yin/ /de bas de phyir
ting 'dzin brtson par bya/ /mnyam par bzhag pa'i chos ni de kho na/ /legs par rtogs nas gang gis sgrib pa spong/ /de ni lhag pa shes rab bslab pa ste/ /de yi gnas lugs
rtogs pa'i shes rab skye/ /'di gsum sangs rgyas bstan pa sgrub pa'i chos/ /yin phyir gzhan gyi dbang du ma byung par/ /bag yod brtson pas de gsum nyams len pa/ /de ni sangs
rgyas bstan pa 'dzin pa yin/ /yang smras pa/ nges 'byung bsam pa brtan po dang / /spong bdun tshul khrims dag pa dang / /bya dang bya min shes pa dang / /nyes gnas chung
la 'dzoms pa dang / /bzhi po 'di dag ldan gyur na/ /don gyi dge slong bzang po yin/ /byang chub sems gnyis ma nyams dang / /bdag bde gzhan sdug brje ba dang / /chung
ngu'i phyir ni che mi gtong / /gtso cher gzhan gyi sems bsrung ba/ /bzhi po de

dag ldan gyur na/ /byang chub sems dpa' chen po yin/ /dbang gi chu bo ma nub cing / /lha yi rnal 'byor gsal ba dang / /dam tshig sdom pa brtan pa dang / /tha mal 'dzin pa shig
pa dang / /bzhi po 'di dag ldan gyur na/ /rig pa 'dzin pa chen po yin/ /zhes sogs gsungs pa ltar bsgrub dgos kyi/ de las gzhan du rang rgyud lam sbyar ba gzhan la chos
bshad kyang don du mi 'gyur zhing / de yang chos rje nyid kyi zhal nas/ deng sang kha ba can gyi yul ljongs 'dir/ /bdag kyang las kyi dbang gi 'dir skyes mod/ /'od stong
ldan pa'i dkyil 'khor nub la nye/ /rkang drung ldan pa'i dga' ba gang gis spel/ /bsti gnas phal cher gcan gzan gdug pas gang / /mgron po'i tshogs rnams gang du ngal gso
bya/ /rgyu skar rgyal po gnam stong mun par bzhugs/ /kun da'i tshal gyi gnyid gyur gang zhig yin/ /don mthun phal cher nor bur 'ching bu len/ /rin chen nor gyis phyug par
su zhig 'gyur/ /bung ba'i tshogs rnams dug gi me tog gzhib/ /sman mchog sbrang rtsi phul byung gang la 'gyur/ /de phyir thub pa'i gsung rab cha shas tsam/ /bshad kyang
gang gi rna ba'i snod du lhung / /de bas rang gi yid la nyer bzhag te/ /dben par bag yod bya ba'i dus la babs/ /ces gsungs pa ltar bstan pa'i snying po bsdus nas rang rgyud
la sbyar te dal 'byor thob pa don ldan du mdzod cig ces rang gzhan kun la thal mo sbyar nas gsol ba 'debs so/ /'dir smras pa/ snyigs ma'i lang tsho bdo

ba'i mun klong du/ /gsang chen kun da'i phreng ba bzhad pa'i gnyen/ /skal bzang yid kyi rdzing bur 'char mkhas pa'i/ /ngo mtshar 'phrul gyi zla ba ci yang shar/ /mkhyen pa
phun tshogs 'chi med lam gyi gzhir/ /thub gsung dbyar gyi dpal mo chags pa las/ /legs bshad chu 'dzin bu mo bzhad pa'i grus/ /mkhas mang mdongs mtha'i snying la bdud rtsi
ster/ /de dus cher rlom tsu ta'i 'khri shing phal/ /mkhas tshul gsum gyi ge sar mi ldan yang / /'khor dang zang zing yal ga mthor bteg nas/ /'bras med sprin char zol gyi
lha lam sgrib/ /grags 'byor 'dab phreng gos su ma klubs kyang / /bshad sgrub zung gis snye mas sgeg pa yi/ /srid lam dub pa'i yid can dga' ba'i tshal/ /bka' srol 'di yi
gong ma'i lam las brnyes/ /de phyir brgyud pa mchog gi rnam thar bzhin/ /bdag kyang deng nas tshe rabs thams cad du/ /theg mchog nor bu'i mdzod la dbang bsgyur nas/ /'gro
kun chos kyi phongs pa sel gyur cig /ces dpal ldan zhwa lu ba'i bstan pa la bka' drin chen ba'i skyes bu dam pa rnams kyi rnam thar lo rgyus ngo mtshar dad pa'i 'jug ngogs
zhes bya ba las gsol 'debs kyi dmigs su phye ba'i brgyud 'dzin mkhas grub rim byon gyi rtogs pa brjod pa'i sarga de gsum pa'o/ / / /yid 'ongs mtshan dpe'i 'dab stong g.yo
ba'i dbus/ /dbyangs snyan zil dngar chags pa'i me tog dkar/ /

rab bzhad pad dkar gzhon nu mtsho ldan mas/ /bdag blo'i bung ba tshim pa'i shes rab stsol/ /zhes tshigs su bcad pa sngon du btang nas/ gnyis pa gong gi gsol ba 'debs pa'i tshigs
bcad kyi gsal kha ma phye ba'i brgyud 'dzin rnams kyi 'phros don kha 'gengs kyi tshul du bshad pa la gnyis/ tshigs bcad kyis don mdor bstan pa dang / de nyid rgyas
par 'grel tshul lo/ /dang po ni/ gsol 'debs las/ kun mkhyen bu ston ma dros mtsho chen las/ /slob brgyud bgrang yas chu bo mtha' yas pa/ /ma dag rnyog ma yongs bral byon
zin dang / /slad mar 'byon 'gyur rnams la gsol ba 'debs/ /zhes bya ba ste don ni go sla bar zad do/ /gnyis pa de nyid rgyas par 'grel tshul la gsum/ mkhan rabs byon tshul
bshad pa/ ri phug byang gling gi gdan rabs zur tsam bshad pa/ der ma 'dus pa'i dam pa 'ga' zhig gi mdzad tshul bshad pa'o/ /dang po la gnyis/ mkhan brgyud rnying ma byon
tshul dang / gsar ma ji ltar byon pa'i tshul lo/ /dang po ni/ rgyal po srong btsan sgam po'i bka' 'bum las/ /de nas byang sems sprul pa byung nas su/ /chos kyi me ro mdo
khams smad nas slong / /dge 'dun sde ba mang du 'phel bar byed/ /de yang byang chub sems dpa' mang po yis/ /nga yi ra sa'i sku gzugs 'di dag la/ /mchod pa zhabs tog mang
po byed par gyur/ /phyogs rnams kun tu gtsug lag khang skyong zhing / /dam pa'i spyod pa tshul bzhin byed par 'gyur/ /zhes lung bstan pa ltar/ bstan pa phyi dar gyi dus

su chos sde 'di nyid btab pa'i lo rgyus ni/ me mkha' rgya mtsho'i 'das lo'i 403nang gi lo grangs sum brgya don dgu sngar song zin pa'i rjes thog cu mo bya'i lo de la bstan
pa phyi dar gyi 'go zug nas lo ston rdo rje dbang phyug gi rgyan gong 'debs pa'i sa chog mdzad par bzhed/ de'i skabs su lce btsun shes rab 'byung gnas kyang 'khrungs te/
zho cu khar mo cher lce lim shis pa bdun dus gcig tu byung pa la/ dbyal ratna shris rim gro byas te lo bdun bzlog pas/ jo ba ratna byon pas 'tsheng / phyag rgya dril bu
dkrol bas 'tsheng / raksha'i phreng ba brdab pas 'tsheng / /hUM phaT 'brug sgra bsgrags pas 'tsheng / zer ba'i kha dpe byung / re zhig nas lce la 'bangs rnams kyis ngo log
byas te lce phal cher bsad/ lce btsun shes rab 'byung gnas kyi lo ston gyi spyan sngar bros shing lce 'bum gyi glegs bam rnams phyag rten du phul/ rab tu byung ste dka'
spyad drag pos nye gnas mdzad do/ /der rgyan gong brtsigs pa'i 'gan 'khur gnang bas yongs su rdzogs par grub te/ de nas chu mo yos kyi lo lce btsun rang gi chos sde 'debs
par dgongs te dpal zhwa lu gser khang gi gtsug lag khang bzhengs so/ /chos sde btab tshar ba dang 'go ba ye shes g.yung drung la re zhig gdan sa gtad nas lce btsun khong
rang rgya gar du phebs/ rdo rje gdan gyi slob dpon a bha ya ka ra la sdom pa bskyar ma zhus/ kha sar pA Ni spyan drangs bod du phebs

nas zhwa lu'i mkhan po mdzad pas mkhan brgyud kyi thog ma ni lce btsun shes rab 'byung gnas yin no/ /de la che ba'i yon tan bzhi yod de/ /rus lce yin pas che ba dang gcig /sdom
pa rgya gar paN chen la dngos su thob pa'i che ba dang gnyis/ yon bdag bal po'i rgyal po sogs rtsad po rnams yin pas che ba dang gsum/ las mnga' 'og gi yul sde chen
po ka ba bzhir grags pa rnams kyi byas pas che ba dang bzhi'o/ /nges pa'i don du 'phags pa spyan ras gzigs nyid yin no/ / | //de nas lce bsun sku 'das pa'i rjes su nyid kyi
gcung po shes rab ye shes kyi mkhan po mdzad do/ / | de'i su rtse g.yu thog sgra gser bzang zhes bya bas mkhan po mdzad cing / 'di skabs thob rgyal gyi bye ma g.yu zur
nas rang byon thugs rje chen po rnyed nas gtsang 'grams kyi lha khang du bzhugs pa de zhwa lu nyid du spyan drangs/ gnas la lcag sir btang zhing chos sde'i nang du khron
pa brko ba sogs mdzad/ 'on kyang khong rang sngar mkhas btsun che yang rjes su 'dod lha'i chad pas nyen nas bslab pa 'chal ste dpon brgyud du song ngo / /'di yan la lce'i
brgyud rang nas byung ba'i chos dpon sbrags pa'i mkhan po gsum mo/ / | de nas mkhan rab bzhi pa ni khyung po grags seng ste/ 'di ni dge ba'i bshes gnyen po to ba dang dus
mtshungs shing dwags po byang chub dbang rgyal dang gnyis pos po ta ri dang dmar po ti la tshad ma'i bstan bcos kyi 'gran

bshad byas/ grwa pa rnams kyang gnyis ka'i chos grwa 'grim pa zhig byung zhes mkhas pa'i dbang po rje btsun 'gos lo tsA ba gzhon nu dpal gyis deb sngon chos 'byung du yang
bshad gda'/ de'i rgyu mtshan ni/ gong du smos pa ltar g.yu thog sgra bslab pa 'chal bas dge bshes khyung po mkhan por bskos nas khong rang gi chab srid bskyangs/ re zhig
nas g.yu thog sgras rgyan gong la dmag byas te/ rten dang chos cha 'phrog go byas pas/ /khyung po na re/ rgyan gong bstan pa smad nas dar ba'i dus kyi gtsug lag khang thams
cad kyi ma mo yin/ chos sde 'di'ang rgyan gong las gyes pa'i yal ga yin pas dmag byed du mi rung gsung nan gyis bzlog kyang nyan du ma 'dod/ de la khyung po ma dgyes te
bros thabs kyis tshong dus kyi bag ma la gong du lam khyod la da phyi nas mi ldog go ces gabu bsnyung bzhes/ dbus su dmar po ri la byon nas der bshad grwa btsugs so/ /bar
der g.yu thog sgras rgyan gong dmag gis bcom te rten dang yo byad mang po zhwa lur drangs/ de rjes dbus su dge bshes khyung po'i sar pho nya bsrings te bzod gsol gyi 'bul
ba chen po'ang byas/ slar nan gyi gdan drangs pas byon te tshong 'dus kyi lam la mna' bskyal bas mi 'gro gsung lam bskor phyogs mdzad nas phebs shing sngar bzhin mkhan
po mdzad de chos gsungs so/ /rje su 'dis dga' ba gdong

chos kyi ka ba yang btab cing mkhan brgyud kyi thog mar yang khong rang bzhugs pa'i lo rgyus gnang ngo / /gzhan yang sngags rnying ma ba'i grub thob lha rje zur bu che'i slob
ma zur chung shes rab grags bya ba dang khong gnyis yon bdag gcig gis myad ror gdan drangs nas chos gsungs pa'i dus/ khyung po grags seng ge zhal nas/ zur chung shes rab
grags bya ba chos log mkhan 'di sun phyung la shog gsungs nas/ gla nar shAkya bzang po sogs khong rang gi slob ma dge bshes mkhas pa bzhi btang bas/ de dag gi lha rje
zur chung ba sun 'byin ma thub par tshur log pas khyung po na re/ khyed tshos zur chung pa sun phyin nam gsung / sun phyin par mi gda' zhus pas/ ma dgyes te zur chung pa
'dra ba'i lta ba ngan pa can/ skye bo thams cad log pa'i lam la 'khrid pa 'di bsad na/ sangs rgyas te the tshom med par thag chod/ de ci'i phyir na don du 'gyur na bkag pa
rnams kyang gnang ba'i phyir ro/ /zhes gsungs pa zur chung pas gsan te nangs par chos khri'i khar byon nas chos gsung khar bzhad mo mdzad/ chos bya ba 'di nga'i theg pa
chen po gsang sngags 'di yin par 'dug /sgrol ba la brten nas gsang rgya ba gsang sngags kyi lugs yin mtshan nyid pa la med snyam tsa na/ zur chung pa bsad na sangs rgya
gsungs nas khyung po grags seng lta bu'i mtshan nyid pa'i dge bshes chen po yang blo phug nga'i chos la gtod par 'dug pas dga' ba gcig byung

gsung ba sogs mdor na dus der mkhas grags che ba'i lo rgyus yod do/ / / /mkhan rabs lnga pa ni mkhan po mngonmdon pa ste 'di'i gong tsam du paNDi ta 'bum phrag gsum pa mtshan
dngos bstan skyong dang rngog lo tsA ba blo ldan shes rab gnyis kyi zhwa lur mngon pa kun las btus sogs kyi bshad grwa btsugs/ rngog lo chen po de ni zhwa lu'i chos sde
'di chu mo yos la btab pa'i lo nas lnga bcu nga bdun song ba rab byung thams cad kyi dang po'i nang gi sa mo phag la sku 'khrungs/ khong gis dgung lo bco brgyad pa mnga'
bdag rtse lde'i me pho 'brug gi chos 'khor gyi dus zhwa lu mkhan po khyung po grags seng kyang bzhugs yod/ rngog los dgung lo sum cu so bzhi pa cu pho spre'u'i lo rgya
gar kha che'i yul nas bod du phebs te chos 'khor bskor nas lnga bcu rtsa gcig pa sa mo glang la gshegs pa'i bar dar paN chen 'bum phrag gsum pa bstan skyong dpal bzang po
yang bod du phebs shing la paN de gnyis sdebs nas zhwa lur bstan pa'i bya ba mdzad cing da lta zhwa lu'i tshogs dung 'di nyid kyang 'bum phrag gsum pa'i chos dung zhes byin
rlabs che ba'i lo rgyus yod do/ / | /mkhan rabs drug pa ni zhwa lu pa gzhon nu brtson 'grus te 'di dang dus mtshungs bar gnyis pa zhig po'i slob ma gtsang pa gru gus
zhwa lur dbu tshad sogs kyi bshad pa btsugs shing / de nas bzungs te zhwa lu ba rnams gnyal ba'i TIkka sogs la

'chad nyan byed pa'i srol byung pas/ rjes su chos rje thams cad mkhyen pa bu ston chen po gdan sar phebs nas kyang lugs snga ma dang bstun pa'i phyir du dbu mdzad bkra shis
bzang po la gnyal TIkka gi lung gsan nas bshad pa gnang ba'i tshul yod do/ / | //mkhan rabs bdun pa ni wa chos byang / / | //brgyad pa ni bu ston seng ge 'od yin la 'dis
gnyal ba'i TIkka chud sogs logs su mdzad do/ / | / /mkhan rabs dgu pa ni mkhan po 'bul ba 'dzin pa mtshan dngos grags pa brtson 'grus te 'di yan la rab byung bsnyen rdzogs
kyi sdom rgyun yang slob dpon abha yA ka ra la lce btsun shes rab 'byung gnas kyis zhus pa'i sdom rgyun de yin pas/ mkhan po bsko ba'i tshe yang mkhan po gsar pa la sdom
rgyun de mi zhugs na mkhan po rnying pa'am/ de las gzhan yang rung ste sdom pa bskyar bsgrub dgos pa'i khrims yod par snang zhing / der ma zad 'dul ba'i bshad rgyun yang
bla chen po dgongs pa rab gsal gyi drung du lo ston gyi gsan/ de la 'go ba ye shes g.yung drug gis zhus/ de nyid la lce btsun shes rab 'byung gnas kyis kyang zhus mod
kyi gtso bor gyur pa ni 'go ba ye shes g.yung drung kho nas 'dul ba'i bshad grwa bskyangs te slob brgyud dar ro/ / | mkhan rabs bcu pa ni bka' bzi pa grags pa gzhon nu ste/
'di man chod kyi zhwa lu'i mkhan po

thams cad kyi sdom rgyun kha che paN chen las brgyud pa sha stag yin la/ 'dul ba'i bshad rgyun yang klums chen po shes rab tshul khrims las brgyud pa bla chen po'i bshad srol
bka' bzhi pas zul phu'i mkhan po chos grags rin chen la gsan nas dar/ yang kha che paN chen gyi snar klus mo cher dbyar gnas mdzad skabs 'dul ba me tog phreng rgyud gsungs
pa la 'dul 'dzin sengge zil gnon gyi TIkka mdzad de tshad ma'i skyes bu bsod nams mgon po la gnang / de la chos rje thams cad mkhyen pa bu ston chen pos gsan nas rjes
su zhwa lur dar ba'i tshul yang yod do/ /de yang mkhan po phyi marnams paN chen gyi sdom rgyun 'dzin pa'i rgyu mtshan ni/ kha che paNDi ta shAkya shribha dra bod la phebs
dus rgyan gong byang chub dge gnas kyi gtsug lag khang 'di nyid du rje btsun sa paN dang / mkhan chen rdo rje dpal ba sogs rab tu byung zhing bsnyen par rdzogs pa'i dngos
por bsgrub/ dus phyis sa skya pa bod khams yongs kyi bdag po mdad pa'i mjug tsam du bla ma bdag nyid chen po bzang po dpal dang / ti shrir kun dga' blo gros gnyis bsnyen
rdzogs bzhes dus skyer sde snod 'dzin pa dpal ldan rgyal mtshan sogs dge ba'i bshes gnyen lnga bcu lhag tsam zhig 'dus nas so thar gyi sdom brgyud la khung dag mi dag
gis rtsad gcod dang dri ba zhib po byas pa'i tshe/ kha che paN chen gyi sdom brgyud 'di rtsod pa dang bral zhing /

de'i mkhan brgyud 'dzin pa'ang bka' bzhi pa grags pa gzhon nu yid chos khungs thubs kyi gnas yin 'dug pas de'i sdom rgyun long zhig zer ba yi ger bris pa la/ bla ma bdag nyid
chen pos thogs drangs/ dge ba'i bshes gnyen mang pos the'u tshe rgyab pa'i bka' shog byung skad do// | de lo mkhan chen bka' bzhi pa grags pa gzhon nu dpal bzang po de
ni 'khrungs yul dbu ru stod kyi lha lung ri mo can zhes bya ba'i grong khyer gsar du yab gyer gsar rgod ces pa de'i sras su rab byung bzhi pa'i dmar ser bzhes pa me mo sbrul
gyi lo la sku 'khrungs/ gzhon nur gyur pa tsam nas bya yul pa'i spyan snga bshes gnyen kham lung pa'i gnas su byon te/ mkhan po grags pa 'bum la rab tu byung zhing mtshan
grags pa gzhon nu zhes bya ba gsol/ re zhig nas jo gdan mkhan chen bde ba dpal dang mjal zhing de nyid nas skyes bu dam pa 'di jo gdan pa'i sde la phan pa'i dge bshes
zhig yong ba 'dug gsung te phyag phyir 'khrid/ de'i tshe mkhan po grags pa 'bum gyis po to ba rin chen gsal gyi lhung bzed dang dge ba'i bshes gnyen kham lung pa'i 'bral
spang jo bo rje'i sku 'dra byin rlabs can gcig yod pa'ang gnang / dgung lo bcu dgu pa shing mo phag gi lo/ dbyar zla 'bring po'i dus chos bzang po la g.yag sde ba'i dbang
mo zhes bya ba'i gnas su mkhan po bde ba dpal dang / las kyi slob dpon thugs rje dpal bzang / gsang ston chos ldan dpal bzang / dad pa'i dge

'dun gnas brtan byang chub sengge sogs 'dul ba 'dzin pa bcu drug gi dbus su bsnyen rdzogs mdzad/ mkhan chen bde ba dpal la gtsang 'bre'i TIkka dang sbyar ba'i phar phyin gyi
bshad pa dang spyod 'jug sogs gsan zhing / gzhan yang dbang dang rjes gnang du ma zhus/ khyad par 'jam dkar ma ti lugs kyi rig gtad zhus nas/ zla ba gza' 'dzin dang bstun
te ma sha'i las sbyor gnang bas myu gu me tog dang bcas pa byung / mnal lam du rje btsun 'jam pa'i dbyangs kyi zhal bstan nas/ ci 'dod gsungs pa la/ phyag gi ral gri de
gnang ba zhu 'tshal zhes zhus pas/ rig pa'i ral gri la byin yod/ khyod rang rdo rje 'di khyer gsungs nas gser gyi rdo rje sor bzhi tsam yod pa gcig gnang ba rmis/ de sad
nas shes bya thams cad la gzhan dring mi 'jog pa'i thugs rab phul du byung pa brnyes/ zul phur mkhan po chos grags rin chen la bya 'dul ba 'dzin pa'i TIkka dang sbyar ba'i
mdo rtsa'i bshad pa sogs gsan/ khro phu'i slob dpon gzhon mdzes la mngon pa kun las btus dang / tshad ma rnam nges rigs bsdus rnams gsan/ mkhan po yon tan 'bum la mdo
rtsa dang mngon pa gsan/ g.yag sde lo tsA ba bsod nams seng ge la bde mchog dang gshed dmar sogs gsan/ rong pa shes rab sengge la dus 'khor dang 'jigs byed kyi skor mang
po gsan/ ston pa kun rgyal la sbyor

drug gi skor mang po gsan/ grub mchog mda' cha pa la gsang sngags kyi skor mang po gsan nas don nyams su bzhes shing / de ltar chos gsan pa mtha' dal the tshom gyi dri ma dang
bral bar mdzad do/ /de nas dgung lo sum cu so brgyad bzhes pa shing pho stag gi lo tshogs kyi mkhan po mdzad cing / de'i rjes su zhwa lu'i mkhan po mdzad nas 'gro don
dang 'phrin las dar rgyas su gyur/ nyid kyi dgung lo lnga bcu nga drug pa chu pho byi ba'i lo tshong 'dus mgur mo'i bla brang shar du chos rje thams cad mkhyen pa bu ston
rin chen grub la bsnyen rdzogs gnang ste/ de dus ngo gdan bsod nams bzang po dge slong gsar bu pa'i gral na 'dug pa la gsang ston bskos pas gzhan dag gi dge bshes bgres
pa zhig la bskos nas bya ba rigs bsam zhes zhus pas/ zhal snga nas gsung gis/ nged 'di la gang zag khyad par can du re ba yin/ da len 'di la 'tshol dgos gsung / der the
tshom du gyur kyang rjes su khong gi tshogs pa'i mkhan po mdzad nas bstan pa dang sems can gyi don mdzad pa'i tshul la nges shes rnyed do/ /dbyar dgun gyi chos thog la mngon
pa kun las btus dang / 'dul ba mdo rtsa/ tshad ma bsdus pa rnams gsung / phar phyin gyi nyams 'khrid chag med lta bu mdzad/ gzhan yang chos kyi rnam grangs mi 'du ba
mang pos 'dul bya so so'i re ba bskangs shing nang du yang dag 'jog pa'i tshul la 'bad pa mi dgos par ting nge 'dzin gyi rtogs

pa khor yug tu shar/ lan cig stag gru khar tshogs pa dbyar gnas mdad dus sku khams cung zad bsnyel ba la brten sku mtshams dam po gnang zhing phyag rdzas kyi dngos po thams
cad spong dag mdzad/ de nas nyang smad kyi sngags rnying ma'i dgon po 'bir lung du phebs pa'i tshe/ nyid kyi dgung lo lnga bcu nga dgu pa/ /srin po zhes pa shing mo yos
kyi lo/ /tha skar zla ba'i tshes bco lnga'i mtshan mo'i dgung thun la/ /zla ba gza' las grol ba dang mnyam du sku gshegs/ de'i tshe tshong 'dus mgur mo'i yon bdag rnams kyi
sku gdung ril por tshong 'dus kyi sa char gdan 'dren dgos zer ba dang / chos rje thams cad mkhyen pa bu ston chen pos thog drangs snam sbyar byon pa'i dge slong gi dge
'dun nyis brgya lhag tsam gyi tshogs dang bcas pas bsu ba ser sbreng gi tshong 'dus kyi grong khyer dang khad nye bar gdan drangs/ der gdung zhugs kyi sbyangs pas me tog
gi char chen po babs pa dang nam mkha' las 'ja' 'od rol mo'i sgra sogs ltas sna tshogs byung / pur khang zhal phye ba'i ring bsrel bsam gyis mi khyab pa byon te dus phyis
gdung tshwa dang gdung thal bzhugs pa'i khang bu brtsegs pa'i ngos la yang ril bsrel 'jog pa byung zhes zer/ zhwa lur nang rten thub pa'i sku sogs bzhengs pa dag kyang
yod la/ gzhan pa phal cher sngar mgur mo'i mchod rten gyi nang du bzhugs zhes grags/ bka' bzhi pa gshegs pa shing mo yos de chos rje thams cad mkhyen pa'i dgung

lo nyi shu rtsa drug pa yin/ tshong 'dus mgur mor gdung gi bya ba la phebs pa ni slob ma'i gtso bor gyur pas yin gyi/ zhwa lu'i mkhan po mdzad pa'i dbang las phebs pa ni ma
yin te/ 'di nas dgung lo lnga tsam gyi ring khri phu dga' ldan gyi gtsug lag khang chen po'i sde snod 'dzin pa mtha' dag gi dbus su mkhas pa'i bya ba gsum gyis dus 'da'
ba mdzad nas bzhugs pa yin no/ /bar 'dir zhwa lu nyid du gdan sa stong nas med la/ 'on kyang sku zhang grags pa rgyal mtshan gyi sngar khong rang bzhed pa'i mkhan po'i 'os
su che ba mang po'i ming smos nas rmi lam brtags pas/ de kun gyi nang nas na tshod lo brgyad cu'i khongs gtogs pa'i rgan po zhig gi ming bsgrags te des sems can gyi don
lo ngo gsum bzhi tsam nus pa yin tshul byung yang tshe ring po mi thub par bsam ste/ mkhan por ma bskos zhing / chas 'chad du bcug nas mtshan dge ba'i bshes gnyen 'jam dbyangs
pa zhes bya ba zhig byung mod/ de nyid khri la mnga' gsol ma bgyis pas mkhan rab tu mi rtsi'o gsung ngo / /de ltar gong du smos pa'i mkhan brgyud rnying ma 'di rnams
ni/ tshar chen chos kyi rgyal pos/ mkhan brgyud mgon po khyod kyi rnam 'phrul ston/ /zhes 'phags pa spyan ras gzigs nyid kyi sprul pa kho nar gsungs pa'i tshul yod do/
/mkhan brgyud snga ma bshad pa'i skabs so/ / | / /gnyis pa mkhan brgyud gsang ma ji ltar 'phel ba'i tshul

brjod par bya ste/ de yang dus gsum sangs rgyas thams cad kyi ngo bo bu ston rin chen grub ces bya ba'i thams cad mkhyen pa chen po de nyid/ rnam thos sras kyi sprul pa'i zlos
gar nor 'dzin skyong ba'i dbang po sku zhang grags pa rgyal mtshan gyis smon lam dang mos dge phun tshogs kyi sgo nas dpal zhwa lu'i chos grwa chen po 'di nyid kyi khri
thog tu spyan drangs/ bdag nyid chen po gang gi 'chad rtsod rtsom gsum gyi 'phrin las mu med pas rgyal ba'i bstan pa rin po che nam langs pa la nyi ma shar ba lta bu mdzad
de grub mtha' bu lugs zhes bya ba'i srol rmad du byung ba dar zhing rgyas nas/ gang gi gdan sar byon pa rnams la mkhan brgyud gsar ma zhes bya ba'i grags snyan dbyar
gyi rnga gsang srid rtse'i bar du ldir ba yin pa shes par bya'o/ /de la thams cad mkhyen pa'i mdzad tshul rag pa tsam ni gong du bstan zin mod/ 'dir rin chen bsod nams sengges
ngo mtshar gtam gyi rol mo nyi shu gcig tu sgrog pa yang 'di ltar ro/ / | rin chen byang chub sems kyi mdzad mnga' zhing / /'chad rtsod rtsom dang thos bsam bsgom
pa kun/ /ma lus lhan cig grub pa khyod min pa/ /gangs can ljongs 'dir sngon chad gzhan ma byung / /lo lnga lon tshe rang gi lhag pa'i lha/ /'jam pa'i dbyangs kyi dngos su
rjes bzung nas/ /'chad rtsod rtsom pa'i spobs pa mchog brnyes pa/ /gangs can ljongs 'dir sngon chad gzhan ma byung / /

bstan pa'i rtsa ba legs bzung 'dul ba yi/ /lung gi zhu chen gzhung brgya'i bshad srol dang / /lag len tshogs su bstan pa'i skye mched ni/ /ji snyed mdzad khyod dang mtshungs
sngon ma byung / /mtshan mo 'od gsal nyid las ma g.yos bzhin/ /ji ltar bzhed pa'i glegs bam la gzigs nas/ /nyin par de nyid gzhan la legs 'doms pa/ /gangs can ljongs 'dir
sngon chad gzhan ma byung / /ci 'dod dngos grub ma lus 'byung ba'i sar/ /sa bcu'i dbang phyug rgyal ba'i bstan bsrung mchog /rnam thos bu yi mda' lnga stsol ba 'di/ /gangs
can ljongs 'dir sngon chad gzhan ma byung / /sngon chad rang gi slob 'bangs dAn shi/ mngal gnas lha mig dag pas gsal bar gzigs/ /bar chad bdud las rgyal bar zhal bzhes
pa/ /gangs can ljongs 'dir sngon chad gzhan ma byung / /dus gsum rgyal ba ma lus bskyed pa'i yum/ /shes rab pha rol phyin pa'i lta ba'i gnad/ /'khrul med yum gyi lhums
su ngo sprod pa/ /gangs can ljongs 'dir sngon chad gzhan ma byung / /phyis 'byung rten cing 'brel ba 'byung la dgongs/ /dam rdzas snod kyi rin chen za ma tog /'khrul med
len dang yab sras mjal ba'i mdo/ /bsam bzhin 'chad pa sngon chad gzhan ma byung / /snga ma'i 'khrungs rabs gzigs nas sras rnams la/ /sngon chad phyogs 'dir yang yang son
pa rnams/ /ji snyed dran zhes dris dang dris pa'i lan/ /ngo mtshar 'di 'dra sngon chad gzhan ma byung / /mkhas mchog

mang po bod du byon na yang / /bser bus bskyod pa'i dar las byung ba'i sgras/ /ma 'ongs lung bstan phyi bzhin mthong ba ni/ /gangs can ljongs 'dir sngon chad gzhan ma byung
/ /yongs rdzogs bstan pa'i mnga' bdag gang de la/ /brgya phrag tsam gyi ring nas thos pa yis/ /sems med dung gi rang skad 'byin pa ni/ /gangs can ljongs 'dir sngon chad
gzhan ma byung / /phyi rgol dregs pas bstan pa'i gtso bo la/ /lta grub gsung ngag nan gyi dkrol ba'i tshe/ /gnyis ka 'khrul ba mi mnga' bka' stsol pa/ /gangs can ljongs 'dir
sngon chad gzhan ma byung / /chu bo'i 'jigs las skyobs phyir bcom ldan 'das/ /skyes mchog dam pa'i lam dang zab pa rnams/ /myur bar gyis zhes dngos su bskul byed pa/
/gangs can ljongs 'dir sngon chad gzhan ma byung / /stobs ldan gang gis bsgul bskyod mi nus pa'i/ /rdo ba las grub gdugs mdzes rdzu 'phrul gyi/ /nga la bdun srid 'phags pa'i
mchod rten gyi/ /rtse mor 'gel mdzad sngon chad gzhan ma byung / /mi phyed dad pa'i shugs 'char gtong ba pos/ /srog shing phul ba'i rten cing 'brel 'byung las/ /skyes
mchog dam pa lung bstan dbur dbyung ba/ /gangs can ljongs 'dir sngon chad gzhan ma byung / /'brom rje'i gdung 'dzin shAkya'i mtshan 'chang ba/ /dbon ras bdun gyi bar du
rnam thos bus/ /rjes 'dzin lung bstan skad cig mi g.yo bar/ /gangs can

ljongs 'dir sngon chad gzhan ma byung / /mdo khams phyogs nas skom nad chu 'dod pa/ /de nyid dpal ldan 'dus pa'i dkyil 'khor du/ /rjes bzung dad pa'i rten bcas legs 'doms pa/
/gangs can ljongs 'dir sngon chad gzhan ma byung / /nyi ma'i zer dang mkha' lding dbang po las/ /brten nas rgyal ba'i zhing khams rab 'byams khams/ /smon pa'i gnas rnams
ji bzhin bgrod pa ni/ /gangs can ljongs 'dir sngon chad gzhan ma byung / /lta grub snying po mi pham mgon po la/ /zhus shing dag par 'khrul med rgyas btab nas/ /phyis
'byung 'dul bya'i log rtogs sel ba ni/ /gangs can ljongs 'dir sngon chad gzhan ma byung / /rgyud sde rgya mtsho'i dkyil 'khor ma lus pa/ /bsgrub pa'i chu rgyun bdud rtsi'i
byin rlabs nas/ /bskal brgya'i bar du snyigs mar mi 'gyur pa/ /gangs can ljongs 'dir sngon chad gzhan ma byung / /zhing gzhan gshegs tshe mi pham mgon po sogs/ /rgyal dang
rgyal sras mang po'i sku brnyan dang / /dbu nang ring bsrel phyur bur gtams gyur pa/ /gangs can ljongs 'dir sngon chad gzhan ma byung / /mgon po gang des rgyal ba'i bstan
pa la/ /mdzad pa'i tshul rnams mthong zhing thos pa yis/ /bcos min dad pas spu long rab tu g.yos/ /yang yang dran pas gsol 'debs 'di byas so/ /rgyal ba'i sras kyi rlabs
chen spyod pa rnams/ /su zhi gis kyang ma lus brjod mi nus/ /ji ltar rgya mtsho

che las chu thigs bzhin/ /bdag blos dpags la nyes gang bzod par gsol/ /gangs ri'i khrod byon mkhas pa gzhan dag las/ /ngo mtshar gtam gyi rol mo nyi shu gcig /ma sbas gsal
bar bsgrags pa stong gsum gyis/ /khor yug ri bo'i khongs las rgal gyur cig /grags pa'i rnga chen thos pa'i skye 'gro kun/ /mi shes ma rigs thib po'i gnyid sangs te/ /ji snyed
shes bya'i gnas rnams ji lta bar/ /mkhyen pa'i ye shes snang ba rgyas par shog /bdag kyang bu ram shing pa'i bstan pa la/ /mi nub rgyal mtshan srid mthar 'dzin pa dang
/ /thogs med dus nas brtse bas bskyangs pa yi/ /ma rnams phan bde'i lam la 'god par shog /ces pa 'di'ang chos rje nyid kyi rnam thar thun mongs ma yin pa'i bsdus don du
mthong nas 'dir bkod pa yin no/ de yang mkhas pa stag tshang lo tsA pa'i bzhed pa ltar na/ sangs rgyas chu mo phag la lhums su bzhugs/ shing pho byi ba'i lo la sku bltams/
dgung lo so drug pa sa mo phag la sangs rgyas/ bdun cu don brgyad pa lcags mo sbrul la dus 'khor gsung / brgyad cu pa chu mo lug la mya ngan las 'das te/ de nas lo nyis
stong chig brgya drug cu re bzhi 'das pa rab byung lnga pa'i rnam 'gyur zhes pa lcags pho stag gi lo chos rje thams cad mkhyen pa sku 'khrungs/ dgung lo sum cu so gcig
pa drag pa zhes pa lcags pho spre'u'i lo khri thog tu

phebs / drug cu re bdun pa gdong ngan zhes pa me pho spre'u'i lo gdan sa thugs sras lo tsA bar gtad/ bdun cu don lnga pa khro mo zhes pa shing pho 'brug la mya ngan las 'das
so/ /de yan la dpal dus kyi 'khor lo'i rgyud gsung nas lo nyis stong nyis brgya zhe gcig song bar rje stag lo chen pos bzhed pa'i bstan rtsis su shes par bya'o// //de nyid
kyi gdanas dang po rgyal tshab thubs sras lo tsA ba rin chen rnam rgyal rab byung lnga pa'i sa pho rta la sku 'khrungs/ dgung lo sum cu so dgu pa me spre dgun zla ra
ba'i tshes lnga la khri thog tu phebs/ gdan sa lo sum cu so gnyis bskyangs nas bdun cu don gcig pa sa pho 'brug lo zla ba bcu pa'i tshes gnyis kyi nyi ma nub mtshams la sku
gshegs/ / //gdan sa gnyis pa thams cad mkhyen pa grags pa rgyal mtshan rab byung drug pa'i shing mo sbrul la sku 'khrungs/ dgung lo nyi shu rtsa lnga pa sa mo sbrul lo
zla ba dang po'i gza' tshes dge bar khri thog tu phebs/ dgung lo bzhi bcu pa shing pho spre'u'i lo la mkhas grub sangs rgyas dpal rin la gdan sa gtad/ des lo brgyad mdzad
nas chu pho 'brug gi lo bya bral la thegs/ de nas yang rje nyid kyis dgung lo zhe dgu pa chu mo sbrul gyi lo khri thog tu bskyar ma phebs/ dgung lo bdun cu don drug pa
lcags pho spre'u'i lo la 'khrul zhig rje gdan sar bskos te brgyad cu gya bzhi pa sa pho 'brug lo smin drug zla ba'i tshes bco lnga la mya ngan las 'das so// //gdan sa

gsum pa rje mi la bzhad pa rdo rje'i rnam sprul du grags pa mkhan chen sangs rgyas dpal rin gyi rnam thar sogs kyi yi ge zhib mo ni ma rnyed la/ 'on kyang mgur 'bum khrod kyi
kha 'thor tshan pa 'ga' mthong ba las brjod par bya ba 'di yin te/ de yang du ba mthong pa las/ me'i mtshan nyid rtogs nus pa bzhin no/ /de la rje 'di nyid gang du sku
'khrungs pa'i gnas yul dang / rigs rus yab yum sogs kyi khyad par 'chad rgyu mi snang yang rab byung drug pa'i me pho 'brug gi lo la sku 'khrungs par grags/ dgung lo nyi
shu rtsa dgu pa shing pho spre'u'i lo bu ston thams cad mkhyen pa'i khri thog tu phebs nas chos 'khor bskor/ de'i tshe nye gnas bsod nams grags pa la gsungs pa/ / / /gsan
dang nye gnas bsod nams grags/ /tshul 'chal ngan 'gror skye bar gsungs/ /bka' log bka' las 'das pa'i phyir/ /ngan song gsum du lhung gyur na/ /dal 'byor 'di ni rnyed par
dka'/ /da lta dal 'byor 'dzoms dus 'dir/ /tshul khrims gtsang ma bsrungs byas nas/ /phyi ma'i gtan sa bzungs shig ang / /chang ni phung khrol kun gyi gzhi/ /'di phyi'i
mdun ma stor bar byed/ /shes ldan nye gnas bsod nams grags/ /chang ni rnam par spongs shig ang / /zhes sogs dang / yang chos nyan pa'i slob ma rnams gnyid dang bred mo byad
pa gzigs nas gsungs pa/ / | //pha gsan gcig bla ma

rin po che/ /dgongs shig chos rje rin po che/ /spyir mgo nag mi la thugs rjes gzigs/ /sgos dus ngan gyi mi la byin gyis rlobs/ /chos dran bskul bgyis pa dgra ru ltas te/ /sems
dran 'dzin gyi thag pa rgyang du 'phen/ /rang dran tshad kyi spyod pa lag tu 'gal/ /rje dran mchog gi bla ma rin po che/ /spyir mgo nag mi la thugs rjes gzigs/ /zhes
sogs kyi mgur mdzad/ dgung lo sum cu so bdun pa chu pho 'brug gi lo la zhwa lu'i khri bshol nas la stod rgyal gyi rtsibs ril bya bral mdzad nas gshegs pas khra bo la'i rtser
rtogs ldan gnyis dang mjal nas skye 'chi'i 'jigs pa la 'tsher mi 'tsher gyi chos gtam byas nas dri ba dang bcas chos rje gar gshegs zhus pa la mgur gsungs pa/ / | //na
mo gu ru/ nga yar la 'gro yang la 'gro la stod phyogs la rang 'gro/ /spyi bo 'di ru bu ston chos rje snying ga ru mkhyen rab kyi dbang phyug /nga gzhas sam dga' mo zhig
byed pa'i dga' rogs su bu ston yab sras/ /nga gu yangs bde mo zhig byed pa'i rogs su bu ston yab sras/ /khyed phung po 'di la gces 'dzin gtsig ches na/ /skye 'chi la 'tsher
ba yang bden yong / /phung po 'di la ngan skyur zhig byas na/ /skye 'chi la 'tsher rgyu yang med do/ /zhes sogs mgur mdzad/ de nas 'om chung du slob dpon sangs rgyas
don grub sogs la phyag chen gyi 'khrid phog dus 'khrid la legs po byung bas thugs dgyes nas/ / //sems ye stong

nam mkha' yangs pa la/ /blo rnam rtog gi sprin dkar lang ma ling / /sprin byung pa de yang nam mkha'i dbyings nas byung / /sprin thim pa de yang nam mkha'i dbyings su thim/
/sprin nam mkha' las logs na med pa 'di/ /pha rgyal ba'i dgongs pa mthar thug yin/ /bu nyams su longs shig sgom chen kun/ /zhes sogs kyi mgur gsungs/ yang brag dmar spo
mthor sgrub pa mdzad skabs sgom chen pho mo 'ga' la gshed dmar spros med kyi 'khrid gnang / de nas la phyi gangs la 'byon gsung gin yod pa'i tshe dge bshes rnam pa gnyis
nyin mo thun gyi sgang la gnyid du song ba la bskul tshig 'di gsungs so/ / | / /rin chen 'dod dgu 'byung ba'i gter/ /mgon po mgon med kun gyis skyabs/ /dpal ldan bla ma bu
ston rje/ /rtag tu spyi bo'i gtsug gis mchod/ /brtag na snying rje chen po'i gnas/ /gzhig na 'gyur med dad pa can/ /mthong na kha khyer rkyang las mtho/ /bsgom na mtshar
po 'ga' zhig la/ /bsam na nges shes 'dren pa'i tshig /blangs na glu chung snyan pa'i tshig /'bral snang snying la phog pa'i tshig /bskul tshig rin chen 'phreng 'di smra/
/khyed gsan dang skal ldan dge bshes gnyis/ /bag med kyis ro nyal ma mdzad par/ /bag yod kyi rje la gsol ba thob/ /bag chags kyi sgrib pa sbyangs 'tshal lo/ /zhes sogs
mgur gsungs/ de nas la phyi gangs kyi ra bar gshegs nas gangs ches pas nye

gnas rnams kyis ldog par zhus pa la gsungs ngag / / /na mo gu ru/ pha drin can bla ma rin po che/ /rje 'gro ba'i mgon po thugs rje can/ /yid gdung ba'i sgo nas gsol ba 'debs/
/dus rgyun chad med par byin gyis rlobs/ /gangs chen gyi bgrod par dka' dang gcig /blo stobs kyi mdo phrug zhan dang gnyis/ /ra dwogs kyi 'khyag rom che dang gsum/ /bdag
'dzin gyi lcags sgrog dam dang bzhi/ /rnal 'byor pa ldog pa'i rtags bzhi yin/ /zhes sogs kyi mgur mdzad/ yang brag dmar spo mthor dgun bzhugs mdzad/ brin gyi yon bdag
pho mo rnams kyis bsnyen bkur bshams/ dge slong sangs rgyas na tsha dam pos zin pa la na tsha lam khyer gyi mgur gsungs pa/ rin chen gter gyur mgon po'i mchog /dpal ldan
bla ma bu ston mchod/ /dge slong nyon dang sangs rgyas la/ /brtse bas gdams pa tsig gsum smra/ /rting na na tsha kha na rlung / /dkar mo'i sa na 'khun zhing gda'/ /bla ma
dkon mchog mkhyen snyam pas/ /'bral med spyi bor sgom mdzad la/ /na dga' shi skyid thog 'gel gyis/ /gang byung legs la gtad par bya/ /gnod byed 'dre dang gdon bgegs tshogs/
/bla ma yi dam nyid du sgom/ /mos gus bskyed la gsol ba thob/ /byin rlabs dngos grub 'byur bar 'gyur/ /zhes sogs dang / yang la stod lho phyogs bdag po chen pos shel
dkar gyi chos dpon mdzad par phebs dgos pa'i gser yig pa byung dus chos dpon mi

mdzad par thugs thag bcad nas mgur gsungs pa// | /na mo gu ru/ dpal dam chos rin chen 'byung ba'i gnas/ /don bstan pa'i rgyal mtshan 'dzin pa'i gtso/ /rje mkhas grub bu ston
zhabs la 'dud/ /bu rang la gros 'debs tshig gsum smra/ /blo thag chod kyi bya rgyal rgod po nga / /sems phyogs med kyi nam 'phangs spyod re ran/ /blo 'khris med kyi gshog
rtsal ngoms re ran/ /rgod po phyogs lhung gi rgyal 'dzin nye na gda'o/ /zhes sogs gsungs/ yang brgyad bskor du bzhugs dus bla ma chos rgyal gyis bdag la zhal gdams shig
dgos zhus pa la/ / | / /na mo gu ru/ dus gsum sangs rgyas ngo bo/ dgos 'dod 'byung pa'i nor bu/ /dpal ldan bla ma'i zhabs la/ /sgo gsum gus pas 'dod do/ /gsan dang bla
ma chos rgyal/ /thob dka'i dal 'byor thob cing / /mjal dka'i bstan dang mjal dus/ /chos la brtson par rig go /skyes phyin 'chi bar nges so/ /nam 'chi'i dus btab med do/ /'chi
tshe nges par phan pa/ /chos la 'bad 'bung thon cig /ces sogs gsungs/ yang gnas de nyid du dpon mo nyi zla bzang mos bdag sems med ma chen po lags pas chos dran pa'i
mgur zhig gnang bar zhu zhes zer ba la/ / | / /na mo gu ru/ 'gyur med bde chen bla ma'i zhabs la/ /dmigs med ngang nas phyag 'tshal mchod do/ /sems med la brtse ba'i snying
gtam/ /brjod

med ngang nas tshig gsum smra'o/ /bla ma'i dpon mi nyi zla bzang mo/ /thob dka'i dal 'byor mi lus thob cing / /mjal dka'i chos dang mjal dus dpon mo/ /sems med ma khyod sems
la ltos shig /brgya byin lta bu'i mig stong ldan pa/ /sems nyid ma mthong long ba yin no/ /tshangs pa lta bu'i dpung nged ldan yang / /rang rgyud ma thul dbang med yin
no/ /rnam thos bu 'dra'i nor dang ldan yang / /rang ngo ma shes dbul po yin no/ /zhes sogs dang yang dag bsnyen ma bkra shis chos 'dzoms dang dge bsnyen ma rdo rje dpal gnyis
kyis tshom bu dmar 'khrid zhus pas/ de 'phral dmigs pa phog nas tshar pa mdzad pa la/ lags sam bdag cag yun ring du thogs rtsis byas pa lags zhus pa la mgur 'di gsungs
so/ / //na mo khyed dang ldan sgom ma spun gnyis kyis/ chos zab mo dmar khrid zhu ba la/ /mi rgan dar drung du 'ong pa yin/ /'khrid zhus ma thag tu grol ba yin/ /ngo sprad
ma thag tu 'phrod pa yin/ /da 'gro snying 'dod na phyin pa drag /phyis yul du dran 'dzin 'khor mar thongs/ /rang thugs rje chen po'i spyi gtsug tu/ /pha drin can rtsa
ba'i bla ma la/ /yid gdung shugs drag po'i mos gus kyis/ /dus rgyun chad med par gsol ba thob/ /gnas gang du bsdad kyang gzhal yas khang / /grogs su dang 'grogs kyang yi
dam lha/ /las ci byed gzhan don 'gyur ba na/ /phyi bskyed rim sgom pa'i khyad chos yin/ /

blo rnam rtog byung na rang zhal ltos/ /sgra gang grags yi ge drug pa'i sgra/ /de kun gyis bgrang ba'i mos pa gyis/ /sngags yi ge 'bru gsum gsang ba yis/ /zas gang bza' bdud
rtsir bsgyur ba dang / /gos gang byon lha yi li/ /yul gang snang lha yi gzhal yas khang / /de kun la tshogs su 'dul bar gyis/ /gnyid 'od gsal 'char ba'i dran 'dzin dang
/ /sems gong du 'pho ba'i gdams ngag dang / /rjes bar do'i gdams pa legs par skyod/ /don tshangs la 'grig pa'i gdams ngag yin/ /lar 'chi ba 'ong ngo 'a dzi dzi/ /de byung
dus ci byed bsam mno thong / /khyed dad ldan sgom ma spun gnyis la/ /sems brtse ba'i sgo nas gdams pa yin/ /de sems la zhog la nyams len 'bungs/ /zhes gsungs/ /yang yon
bdag mkha' 'gro skyong gis gshed dmar spros med kyi 'khrid zhus nas dmigs rim gyi mgur gsungs pa dang / btsun chung shAkya gzhon nu yul du phyin nas 'khor ba la/ / | dran
mchog bla ma rnams dang / /yang dgos bu ston chen po/ /sgo gsum gus pas mchod do/ /spyi gtsug rgyan du bzhugs shig /ma phod bu la brtse bas/ /snying gtam tshig gsum smra'o/
/zhes sogs mgur gsungs/ yang brag dmar spo mthor sgom chen pa rnams la/ / | mtshan ldan bla ma rin po che/ /mi nub bstan pa'i rgyal mtshan 'dzin/ /'gro ba'i ma rig mun
pa sel/ /mkhas grub bu

ston zhabs la 'dud/ /spyi gtsug rgyan du bzhugs su gsol/ /dad ldan sgom chen pho mo kun/ /phyag rgya chen po'i skyong lugs 'di/ /blo 'das brjod par dka' lags na/ /ma sbas lhag
par bshad lags kyi/ /yengs med rna ba gtod par mdzod/ /ces sogs phyag rgya chen po'i 'khrid mdzad nas ngo sprod kyi mgur gsungs/ yang la phyi gangs kyi ra bar gshags
nas de na 'dug pa'i rtogs ldan rdo rje 'dzin pa rang yul la 'gro ba la/ / / /mkha' 'gros lung bstan dben pa'i gnas/ /grub thob kyi bzhugs gnas byin rlabs can/ /gnas la phyi
gangs la bsgom pa de/ /khyed bla ma chos rgyal ma lags sam/ /gnas do med gangs kyi ra ba ru/ /snying po'i don la rtse gcig gis/ /bsgrub pa'i rgyal mtshan 'dzugs lugs kyis/
/de bla ma chos rgyal los kyang lags/ /pho dka' spyad pa'i snying rus can/ /rje btsun gyis rjes bzung skal ldan khyed/ /dgra 'phro rgod kyi dbang du ma shor bar/ /da
dung la phyi'i gnas la bzhugs/ /da dung bka' brgyud kyi gdan sa bzung / /da dung sgrub pa'i rgyal mtshan tshugs/ /thabs shes zung 'brel gyi rang rtsal ngoms gyin bzhugs/
/'tha' rgyas kyi bu slob skyong gin bzhugs/ /zhes sogs gdan mnan gyi mgur gsungs/ yang mtsho chen po kha dog shin tu nag pa zhig lam du gzigs nas/ / / /mtsho mo khyod kha
dog nag pa ci/ /sngar las ngan bsags pa'i gnong yod dam/ /zhes sogs mgur gsungs

yang pa bong gcig gi 'gram du gsang chab tshag gin bzhugs pa la/ dge bshes kun dga' dpal gyis/ btsun ma skal bzang slebs byung zhus pas/ / | bu nyon cig dge bshes kun dga'
dpal/ /rgyu song gi 'bras bu 'byung pa de/ /tshangs pas kyang bzlog par ma nus so/ /bu cal col ma mang sems la bltos/ /nga lus ni lha sku ngag gi sngags/ /yid ni phyag rgya
chen po'i ngang / /pag tsha bya yod dam yin/ /btsun ma skal bzang yong na'ang yong du chug /ces sogs mgur gsungs/ yang rgyal ba yang dgon pa chen po'i sgrub gnas shrI
gnam sding gi gdan sa shin tu gnyan pas gdan sar phebs tshad de 'phral sku gshegs nas gdan sa stong pas rje nyid kyi gdan sa mdzad pa zhal gyis bzhes nas shrI gnam sding
gi sgrub gnas bzung pas/ bdag po chen po'i zhal nas kyang / /spyang ki'i tshang du lu gu 'khyol lo/ /ci 'dra 'ong lta'o zhes dang / lho khri skor gyi mi thams cad kha mthun
par gnam sding bla ma'i dur sa bya ba yin/ zhwa lu chos rje khong sku tshe rings nas dur sar phebs pa yin yod zer ba gsan nas/ / / /kun mkhyen chos kyi rje la/ mos gus
gdung shugs drag pos rtag tu skyabs su mchi'o/ /rgyun du thugs rjes bzungs shig /nga'i blo phugs 'di chos rje la btod do/ /'gyod med kyi bde mo zhig byung pa/ /gang byung
legs pa la btod do/ /khris med kyi bde mo zhig byung pa/ /zhes sogs bde

mo bcu gcig gi mgur gsungs/ de lta bu'i tshul gyis bstan 'gro'i don rlabs po che mdzad pa zhig ste/ mgur tshom las gleng bar 'os pa ni/ re zhig de tsam mo/ gzhan yang shrI
gnam sding du 'dra sku ngo mtshar ba dang / zhwa lu ri phug tu gzigs mal sku 'dra dngos su byon pa 'dra ba bzhengs/ phyi rten pad spungs mchod rten yang gtsigs/ /nang rten
la thub pa'i dbang po'i gser sku lo brgyad pa'i tshad tsam yod pa zhwa lu'i gtsug lag khang gi sgo gsum lha khang na bzhugs so/ /zhes bya ba yang lo rgyus kyi yi ge kha
cig las 'byung ngo / /gdan sa bzhi pa 'khrul zhig tshul khrims rgyal mtshan rab byung bdun pa'i sa mo yos la sku 'khrungs/ dgung lo bzhi bcu zhe gnyis pa lcags spre rgyal
zla'i tshes drug la khri thog tu phebs/ lo nyi shu rtsa bdun khri thog tu bzhugs/ dgung lo drug cu re brgyad pa me khyi lo gdan sa chos grub dpal bzang la gtad/ bdun cu
don lnga pa chu khyi hor zla bcu gcig pa'i nyi shu bdun gyi tho rangs bsam sdings ri khrod du sku gshegs/ / | gdan sa lnga pa kun mkhyen chos grub dpal bzang po rab byung
bdun pa'i shing pho rta la sku 'khrungs/ dgung lo lnga bcu nga gsum pa me khyi rgyal zla'i tshes bcu la khri thog tu phebs/ gdan sar lo bcu bdun bzhugs nas dgung lo drug
cu re dgu pa/ chu pho stag gi lo tha skar zla ba'i nyer gcig gi nyi ma nub mtshams su sku gshegs/ gzims mal sku 'dra yang bzhengs

so / / | gdan sa drug pa 'jam dbyangs bshes gnyen bzang po rgyal mtshan pa/ rab byung bdun pa'i shing pho rta la sku 'khrungs/ kun mkhyen chos grub dpal bzang dang dgung lo
cig yin dgung lo bdun cu bzhes pa/ chu mo yos lo rgyal gyi zla ba'i tshes bco lnga'i nyin khri thog tu phebs nas lo bcu gcig bshags/ dgung lo brgyad cu pa chu mo glang gi
lo/ /hor zla drug pa chu stod kyi nya ba'i tshes bcu la sku gshegs so/ / | / /gdan sa bdun pa skyo ston rig 'dzin rgyal po rab byung bdun pa'i me mo sbrul la sku 'khrungs/
dgung lo lnga bcu nga brgyad pa shing pho stag gi lo/ sa ga zla ba'i tshes bco brgyad la khri thog tu phebs/ gdan sar lo bcu bzhi bzhugs nas dgung lo bdun cu don gcig
pa me mo yos la mkhan chen dkon mchog tshul khrims la gdan sa gtad/ don bzhi pa lcags pho rta'i lo hor zla bcu gcig pa'i tshes gsum la sku gshegs so/ /gdan sa brgyad pa
mkhan chen dkon mchog tshul khrims pa rab byung bdun pa'i shing mo glang lo sku 'khrungs/ dgung lo drug cu re gsum pa me yos mgo zla'i tshes bco lnga la khri thog tu phebs/
gdan sar lo ngo brgyad bzhugs nas dgung lo bdun cu pa shing khyi lo khri bshol nas bdun cu don gsum pa la sku gshegs/ mkhan chen 'di dpal 'khor chos sde'i mkhan po sogs
kyang mdzad/ grub mtha' sa lugs shas che/ rgyal ba sgo ru pa

kun dga' legs pa sogs slob ma mkhas btsun bzang gsum dang ldan pa mang du byung ngo / / | /gdan sa dgu pa lo chen thams cad mkhyen pa rin chen chos skyong bzang po rab byung
bdun pa'i lcags mo bya'i lo la sku 'khrungs/ dgung lo bdun cu don bzhi pa/ shing pho khyi lo smin drug zla ba'i nyi shu gcig la khri thog tu phebs/ gdan sar lo bcu gcig
bzhugs nas brgyad cu gya bzhi pa shing pho spre'u'i lo skyo ston bsod nams rgyal mtshan la gdan sa gtad/ dgung lo brgyad cu rgya brgyad pa sa pho byi ba'i lo grwa tshang
du sku gshegs so/ / | /gdan sa bcu pa skyo ston rin po che bsod nams rgyal mtshan rab byung brgyad pa'i chu mo glang gi lo la sku 'khrungs/ dgung lo sum cu so gnyis pa shing
spre chu stod zla ba'i tshes bcu bdun la khri thog tu phebs/ gdan sar lo bcu bzhi bzhugs nas dgung lo bzhi bcu zhe lnga pa me mo bya'i lo lha btsun rin po che la gdan
sa gtad do/ | /gdan sa bcu gcig pa lha'i btsun pa blo bzang bstan pa dpal bzang po ni/ mnga' ris su lha btsad po'i gdung brgyud du rab byung brgyad pa'i lcags mo yos la
sku 'khrungs/ dgung lo drug cu re bdun pa me mo bya'i lo/ /hor zla lnga pa'i tshes bcu bdun la khri thog tu phebs/ 'di mtshan gcig la paN chen nub ra ba yang zer/zhwa lu'i
mkhan po ma mdzad pa'i gong la rje dge 'dun rgya mtshos bkra shis lhun po'i gdan sa gshol nas 'di la bskos pas paN chen zhes gragsla mdzad pa rnam thar rgyas pa'ang mnga'
ris phyogs na yod pa'i ngag bgros tsam zhig thos mod skabs 'dir dpe lag tu ma 'byor ro/ / / /

gdan sa bcu gnyis pa mkhan chen 'jam dbyangs dpal bzang po dgung lo gang yin ma shes rung rab byung dgu pa'i chu mo yos kyi thog tu phebs/ gdan sar lo bcu gcig bzhugs nas shing
pho stag gi lo ri phug tu sku gshegs/ / gdan sa bcu gsum pa tshar chen chos kyi rgyal po ni rab byung brgyad pa'i chu pho khyi'i lo sku 'khrungs/ dgung lo lnga bcu nga
bzhi pa shing mo yos la khri thog tu phebs/ drug cu re lnga pa me pho stag gi lo/ gro zhun zla ba'i tshes bco lnga'i nyin 'dar stod grang mo cher sku gshegs/ / gdan sa
bcu bzhi pa 'jam dbyangs mkhyen brtse'i dbang phyug bstan pa'i rgyal mtshan dpal bzang po ni/ rab byung dgu pa'i shing pho spre'u'i lo la sku 'khrungs/ dgung lo sum cu so
drug pa sa mo lug gi lo hor zla drug pa'i tshes gcig rgyal phur gyi 'grub sbyor yod pa'i nyin khri thog tu phebs/ gdan sar lo dgu bzhugs nas dgung lo bzhi bcu nye lnga
pa sa pho 'brug gi lo/ /hor zla lnga pa'i nyer gcig la bo dong phun tshogs rab brtan gyi gzim chung du sku gshegs/ / | gdan sa bco lnga pa mkhan chen jo gdan bsod nams dbang
po ni/ sku gzhon nu nas sde snod dang rgyud sde du ma la thos bsam mthil phyin pa ma zad/ tshar chen yab sras sogs bla ma mang du bsten/ jo gdan mkhan po rgyun ring mdzad
pa'i mthar rab byung bcu pa'i sa mo sbrul gyi lo rgyal gyi zla ba'i nang dpal zhwa lu'i khri

thog tu phebs/ 'chad rtsod rtsom gsum sogs kyis bstan pa la phyag bris che ba gnang / mdzad pa mtha' ma ri phug bla brang du bstan pa'i sku gdung rdo'i 'bum pa chung ngu da
lta 'ja' 'od 'bum pa'i 'khris na yod/ / /gdan sa bcu drug pa chos rje dkon mchog dpal ldan ni/ yab 'jam dbyangs dkon mchog lhun grub gyi gcung po lha mo dar dang / yum ngor
chen rdo rje 'chang gi dbon rigs dpal ldan bu dga'i sras su mi zad pa zhes pa me pho khyi'i lo sa skya'i gnyan kang gsar du sku 'khrungs/ mtshan la tshe brtan don grub
ces gsol/ dgung lo bcu gsum pa la e waM du phebs nas rje dkon mchog lhun grub kyis mkhan po dang / chos rje dge legs bshes gnyen pas las slob mdzad de rab tu byung / bcu
drug pa la 'bras yul skyed tshal du phebs/ dgung lo nyer bzhi'i bar bzhugs nas kun mkhyen shes rab 'od zer las mtshan nyid kyi bslab sbyang mthar phyin mdzad/ de nas sa
skyar rnam gzhag rgya chen yang mdzad de slar dgung lo nyer dgu la mkhan po sngar gyi dkon mchog lhun grub dang / las slob 'jam dbyangs sher 'od sogs dge 'dun grangs tshang
ba'i dbus su bsnyen par rdzogs/ gong du smos pa'i mkhan slob de rnams dang / rje sangs rgyas sengge/ sngags 'chang bstan pa'i nyi ma/ byang sems dkon rgyal/ spyan snga
dkon mchog rgya mtsho sogs las thos pa rgya mtsho'i pha rol du son par mdzad nas e waM gzims khang phrug gur bzhugs nas sgrub pa la

brtson / dgung lo sum cu so grangs nas 'chad nyan smar ba gnang / sa mo sbrul lo snon zla pa'i tshes gsum la e waM chos ldan gyi mkhan thog tu mnga' gsol/ de skabs dgung lo
bzhi bcu zhe bzhir phebs shing lo de'i dbyar chos sogs gnang nas mdo mkhar du chos rje dkon mchog rgya mtsho la gsung ngag sogs gsan/ de nas e waM gtso gyur gyis/ 'bring
mtshams stod smad/ skyed tshal gong / sa skya/ thub bstan yangs can/ thub bstan rnam rgyal/ rtsed gdong sogs su byon nas skye bo mang po smin grol la bkod/ dgung lo drug
cu re gnyis pa me mo phag gi lo dpal zhwa lu gser khang gi khri thog tu phebs/ ri mthil gnyis su bka' chos sogs bstan pa'i bya ba rgya cher mdzad/ 'chad pa dang rtsod pa'i
sgo nas gzhan phan mngon gsal du gyur/ rtsom pa'i phreng ba bka' 'bum dkar chag na gsal ba ltar ro/ /dgung lo drug cu re lnga pa lcags pho stag gi lo 'khrum gyi zla ba'i
tshes gnyis kyi srod char sku gshegs/ /gdan sa bcu bdun pa byams pa bsod nams dpa' bo ni/ 'jam dbyangs 'khon gyi gdung brgyud dri ma med par yab sngags 'chang chos kyi
rgyal po ngag dbang kun dga' rin chen dang / yum rje btsun thugs rje'i bdag mo'i sras su rab byung dgu ba'i sa mo yug gi la la sku 'khrungs/ sku gzhon nu nas rab byung dang
phyis rim gyis bsnyen rdzogs sogs mdzad/ yab rje sngags

'chang chen po dang rtsed gdong gdung brgyud zhal ngo / shar khang pa shes rab rgyal mtshan/ lo pa spyan snga sogs bla ma mang du bsten nas gsan bsam mthar phyin pa gnang /
rje dkon mchog dpal ldan la rdo rje 'phreng ba sogs bka' chos mang ba gsan/ kha'u bskyed lhas dang / bya 'gyur sogs su thugs dam bsgrub pa rgyun ring ba mdzad/ che ba'i
yon tan slob dpon chen po padma 'byung gnas kyi sprul par grags/ 'das ma 'ong gi bka' lung phal cher thog tu 'khel ba sogs mngon shes thogs med mnga'/ sa skya/ rtsed gdong
/ shab dge sdings gtso gyur gyi gnas mang por 'chad spel dang gzhan phan kho na mdzad/ dbus gnas la phebs nas yar klung bkra shis chos sde'i mkhan chen gzhon nu blo gros
la tshar lugs kyi chos bka' mang ba gsan lcags stod du phebs skabs mkhan chen 'jam mgon lhun grub pa la ne gu chos drug mdor bsdus pa zhig gsan/ dgung lo sum cu so gsum
pa lcags mo yos bu'i lo zhawa lu ri mthil gyi khri la mnga' gsol/ ri phug byang gling bla brang du rab byung bsnyen rdzogs ci rigs sogs 'chad rtsod rtsom gsum gyis bstan
pa'i sgron me mdzad/ de skabs zhwa khri bzlos mtshams su gyur pas khri khang gnas kyis rje nyid la khri 'bul ma phul bar sde srid gtsang gis bka' nan byon pa'i lo rgyus
kyang snang / bstan pa ris med nas dar dgos pa yin zhes sa zhal gnyis kyi grub mtha'i phyogs

zhen kho na yang mi mdzad/ shugs rgyud byang sems zhi dul chen ni chos lugs ris med nas skyong ba mdzad pas lho 'brug pa sogs kyang bka' 'bangs su dam bca' zhing gzhan yang
karma dge lugs sogs dad mos che/ nag rtsis pa'i lam 'phos cher ba'i dbang du byas nas dgung lo drug cu re gsum pa lcags mo bya'i lo/ /hor zla bcu gnyis ba'i dmar phyogs
kyi tshes bcu bzhi la sku gshegs/ / gdan sa bco brgyad par 'dir 'jam dbyangs dbon chen dbang phyug rab brtan la sde srid nas bka' phebs te gza' tshes bzang ba'i nyin btsun
gsar rnams la rab byung gi sdom pa mkhan po'i khri thog nas stsal rung / tshong 'dus sde rgyas pa sogs drung 'khor 'gas sde srid gtsang la chos rje gnas gsar pa khongs
la stobs 'byor tsam med lags pas/ sa skya bdag chen zhwa lu mkhan po la bskos pa'i shul du 'bum chung de 'dra bskos nas sde srid rin po che'i mtshan don la bzhad gad kyi
rgyu byed ces gleng mo btang pas/ sde pa gtsang pa thugs 'gyur nas ri phug dbu mdzad chen mo'i gdan sar bskyar ma phebs tu bcug go zhes grag la/ de'i phyir mkhan rab tu bgrang
ngam dpyad do/ / / /gdan sa bcu dgu pa sku zhang rin po chen mkha' chos ldan ni/ lce gdung dri ma med pa'i brgyud du 'khrungs/ brang ti paN chen gyi rab byung slob
bu yin nam sems/

nges gsal ma mthong / ri phug gi rtsa grwa mdzad nas mkhas grub rin chen sangs rgyas tshe dpal/ sku zhang chos rje dge slong rin po che/ sku drung chen po dpal ldan chos bzang
/ rtse chen dpon po ba ku sA li pa/ rdo rje 'chang dbang phyug rab brtan/ byams pa bsod nams dbang po sogs bla ma mang ba bsten/ rab byung bcu pa'i blo ngan zhes pa lcags
mo byi lo/ /dpal zhwa lu'i khri thog tu phebs/ gdan sar lo ngo dgu bzhugs nas dpal rtse dbyings gsum sogs sogs rgyud sde rab tu mang po'i dbang lung man ngag gi chos
'khor bskor/ rin sding grwa tshang gi 'du khang rab gnas la phebs nas nyang stod yul gyi skye bo mang po'i don mdzad/ 'dar du phebs nas rnam rgyal stag rtse'i zhal ngo rnams
dang mjal 'phrad gnang / slob bshad nor bu'i gling du rje klu sgrub rgya mtsho la gshed dmar spros med kyi 'khrid sogs gsan/ stod phyogs su snga phyir gzhan don rgya
che ba mdzad nas sa mo sbrul gyi lo nags pa zla ba la la stod du sku gshegs so/ / gdan sa nyi shu pa shar chen byams pa shes rab 'byung gnas ni/ rigs phun sum tshogs pa
bdag chen shar pa'i gdung brgyud byang chub sems dpa' kun dga' dpal ldan dang / yam nang so shar phyogs nas kyi sras mo padma tshe ring gnyis la sras lcam sring bzhi 'khrungs
pa'i che ba rje 'di nyid yin te/ de yang rab byung bcu pa'i me pho spre'u'i lo/ /bzhad kyi khyel zhes par sku 'khrungs

dgung lo brgyad la khu bo bdag chen byams pa kun ga' bkra shis kyi mkhan po dang / rgya mtsho bla ma dkon mchog rgya mtshos las slob mdzad nas rab tu byung / khu bo rin po
che'i drung du thugs gnyer gsan sbyong smar ba gnang ste dgung lo nyer gcig pa la rtsed gdong phyogs las rnam rgyal gyi pho brang du phebs/ khri chen kun dga' bsod nams lhun
grub las bsnyen par rdzogs/ mkhan slob de rnams dang gzhan yang mkhas grub dpal ldan don grub/ lo pa spyan snga kun dga' don grub/ a mes zhabs kun dga' bsod nams sogs
bsten nas rim pas chos kyi gsan pa rgya cher mdzad/ mkhas btsun bzang gsum gyi dbang phyug tu gyur/ bdag nyid chen po jo bo dpal ldan a ti sha'i rnam 'phrul du grags/ dgung
lo sum cur phebs pa sing mo glang gi lo hor zla gsum pa'i rgyal ba ga sum pa'i tshes la e waM chos ldan gyi chos khrir 'khod/ gdan sa lo nyer brgyad mdzad/ dgung lo so
lnga pa rab byung bcu gcig pa'i rab myos zhes pa lcags pho rta'i lo/ dpal zhwa lu'i khri thog tu phebs/ gdan sa gnyis su 'chad nyan la brtson pa'i ngos/ dgung lo lnga bcu
nga brgyad du phebs pa rnam rgyal zhes pa chu mo sbrul gyi lo/ /cho 'phrul zla ba'i nyer gcig la sku gshegs/ phyis sku gshegs nas nang rten dang gzims mal sku 'dra sogs
ngor gyi lam zab lha khang sogs su bzhengs so/ gdan

pa nyer gcig pa paN chen thams cad mkhyen pa blo bzang chos kyi rgyal mtshan dpal bzang po'i sku gsung thugs kyi mdad pa rgya mtsho lta bu las chu thigs ces zhig 'dir blangs
nas brjod par bya'o/ /de yang rje 'di nyid sngon bdag cag gi ston pa'i spyan sngar gnas brtan rab 'byor dang / sham bha la'i rigs ldan nyer lnga'i thog ma rigs ldan 'jam
dpal grags pa sogs su sku'i skye ba bzhes tshul gyi 'khrungs rab thub mong dang thun mong ma yin pa slob dpon padma 'byung gnas/ mnyam med dIbaM ka ra/ chos rgyal dwags
po lha rje sogs dang thugs rgyud gcig tshul gyi rim pa dag gzhan du shes par bya la/ 'di nyid du 'khrungs pa'i yul ni lhan drug brgya zhes bya bar/ sba ye shes dbang po
dang / g.yag sde paN chen/ dben sa bla ma sangs rgyas ye shes sogs dam pa du ma 'khrungs pa'i brgyud du yab dpon tshang tsha ring dpal 'byorar dang / yam mtsho rgyal gnyis
kyi sras su rab byung bcu pa'i rab myos zhes pa lcags pho rta'i lo la sku bltams/ mtshan chos rgyal dpal ldan bzang po zhes btags/ dgung lo gsum pa'i skabs nyid kyi mes
po 'tshe byed cig yod pa des mtshan brjod zhal 'don gnang ba sogs gsan nas bslab ma dgos par mkhyen gshis dgang lo lnga nas nyin re bzhin du mtshan brjod tshar lnga re 'don
pa mdzad/ gzhan yang sman bla dang rdo rje gcod pa sogs gzigs pa tsam gyis thugs su chud nas zhal 'don du spobs/

dben dgon pa'i dge slong dag lhan drug brgyar byon pa na gzhan gyi bkag kyang ma thub par de dag gi gam du phebs nas tshogs 'don rnams gnang pas rje sangs rgyas ye shes kyi
dben sa chen po blo bzang don grub kyi sku skyer thag bcad de spyan gyi 'bras bu ltar bskyangs/ dgung lo bdun lon pa'i dus tshems gsar pa brjes pa'i rkyen gyis thugs rgyud
la mi rtag pa rang 'khrungs su byung zhing gsol ba bzhes 'phro tshun chad ngan sprang dang / khyi dang byi'u sogs la ster ba mdzad/ dgung lo bcu gsum pa chu pho rta'i
lo la dben dgon du phebs/ mkhas grub sangs rgyas ye shes kyi drung du rab tu byung zhing dge tshul gyi sdom pa bzhes/ mtshan blo bzang chos kyi rgyal mtshan dpal bzang po
zhes gsol/ dpal ri bo dge ldan pa'i zab chos dben sa snyan brgyud du grags pa rnams rje sangs rgyas ye shes la rim gyis gsan/ de dag gi tshe rang gzhan gyi 'byung 'gyur
mang po lung ston pa dang mdo sngags kyi chos gang la yang thogs pa med par sngon gyi dam pa so so'i bzhed srol dang bcas pa gsungs pa kun yid ches te rje dben sa pa chen
po'i sprul sku yin dag go zhes sgrog cing dge 'dun 'dus pa rgya mtsho'i dbus su sengge'i khri la bkod/ rje sangs rgyas ye shes kyis me tog gtor/ de'i tshe nam mkha' las
kyang me tog gi char babs/ dgung lo bcu bzhi'i dus lha mo dbyangs can ma la bstod pa lha'i glu dbyangs

zhes bya ba dang / bcu drug pa la slob dpon zhi ba lha'i rtogs brjod padma dkar po'i 'phreng ba sogs snyan tshig gi sbyor ba phun sum tshogs pa'i rtsom pa'ang mang du mdzad/
'dul ba'i gleng 'bum chen mo dang lam rim che chung sogs thugs 'dzin gnang ste so thar dang byang sems kyi bcas pa phra zhing phra ba'i bar thams cad la spang blang tshul
bzhin du mdzad/ dgung lo bco brgyad pa me mo phag gi lo bkra shis lhun por phebs nas dka' chen bzhi la sbyangs pa mthar phyin pa gnang ste rnam 'grel la spyi bskyur bzhes/
dgung lo nyer gnyis pa lcags mo yos kyi lo paN chen dam chos yar 'phel las bsnyen par rdzogs nas rim gyis yul dbus kyi ljongs su phebs/ jo shaka rnam gnyis kyi drung
du smon lam rgya cher mdzad pas dag pa'i gzigs snang bsam gyis mi khyab pa byung ri bo dge ldan sogs su phebs nas dga' chen bzhi la dam bca' mdzad cing rgol ba ngan pa thams
cad sun phyung / slar yang gtsang du phebs nas skal ldan gyi slob ma mang por chos kyi dga' ston 'gyed pa dang rje sangs rgyas ye shes kyi sku gdung gi bya ba rnams
grub par mdzad nas da ni skye ba 'di la bltos pa'i za zir dang 'dres pa'i kun tu spyod pa'i mjug de tsam gyis bsdus/ rtse gcig tu dben pa'i ri sul bsten nas sgrub pa la nan
tan du bya'o dgongs pa na/ tho rangs mnal lam du rje rin po che btsong kha ba mdun gyi nam mkhar byon nas/ rang dang gzhan la phan pa'i phyir/ /thos pas ngoms par

mi bya ste/ /sa gsum brnyes pa'i sems dpa' yang / /thos pas ngoms pa med la ltos/ /zhes thos bsam la ched du bskul ba gzigs nas re zhig sngar ma gsan pa'i dbang lung man ngag
sogs thugs rtsol bskyed de gsan sbyang gnang / skabs shig brag skya'o rdo rje'i pho brang du phebs nas rlung dang 'khrul 'khor bcud len sogs la sbyongs mdzad pas sku la
na bza' cher gsol mi dgos pa dang bcud len la gdengs thob/ de nas sde srid lhun po rtse pa sogs nas nan gyi zhus te gangs can chos 'phel gyi gdan sar phebs/ der gtsug lag
khag nyams pa gso ba dang chos dang zang zing gi sgo nas phyogs de'i gdul bya rnams bde ba la bkod cing yid mchog tu rang ba mdzad/ de rjes sngon gyi thugs bskyed dang
smon lam dus la babs pas bkra shis lhun po'i gdan sar phebs dgos pa'i zhu ba byung nas rim gyis rgyal ba dge 'dun grub kyis dge'i khri la mnga' gsol/ /zhwa ser sogs thams
cad kyi bstan pa'i bdag por gyur nas paN chen thams cad mkhyen pa zhes pa'i snyan grags kyi rgya gar rgya nag thams cad du khyab par gyur to/ /dbus su phebs nas chos grwa
chen po dpal ldan 'bras spungs dge ldan rnam par rgyal ba'i gling dang / gzhan yang shangs ri bo dge 'phel sogs dgon khag du ma'i zhal 'dzin mdzad nas gnas de dang de
dag tu chos kyi 'khor lo rgya chen po bskor/ dga' ldan gser gdung gi steng du

gser zangs kyi rgya phibs dang lha sa'i jo bo rang byon lnga ldan gyi bzhugs gnas la gser thogs gsar bskrun mdzad cing / gangs ri chen po ti se sogs gnas chen khyad par can
du ma'ang zhabs kyis bcags nas mthong thos dran reg gi sems can mang po 'khor ba mtha' can du mdzad/ khyad par lho mon gyi yul grur phebs nas rtogs ldan gyi dmag bshams
nas mi sha len pa'i gdug rtsub can gyi spyod pa byed pa'i kla klo thams cad la dngos pa'i sbyin pa sngon du 'gro bas rje nyid kyi phyag phreng mgo thog tu 'jog pa gnang zhing
mi sha mi len pa'i mna' skyol gsungs pa tsam gyis thams cad rang dbang med par bka' bzhin spyi bos bsgrubs te skye bo khri khrag mang po'i srog skyob mdzad pa sogs rnam
par dkar pa'i mdzad 'phrin ni re re bzhin bgrang bar mi 'byod pa yin no/ dgung lo sum cu so bzhi ba mdzes byed ces pa chu mo yos kyi lo bkra shis lhun po'i cho 'phrul
smon lam 'dzugs pa mdzad/ dgung lo bzhi bcu zhe bzhi pa bzhes pa sa mo bya'i lo ngo mtshar ba'i matsan ltas bzang pos bskul nas bkra shis lhun po'i gsang sngags rgyud pa
grwa tsang 'debs pa mdzad cing 'grel pa bzhi bsgrags sogs rje rin po che'i sngags chog rnams dar bar mdzad/ gzhan yang dbus gtsang gi ljongs su 'chad nyan sogs bstan pa'i
bya ba rgya chen po mdzad cing rgyal dbang mchog gi sprul pa'i sku yon rgya mtsho la

bka' chos 'bul ba dang / de nyid sku gshegs nas gong sa kun gzigs rin po che ngag dbang blo bzang rgya mtsho la sprul sku ngos 'dzin gnang nas rab byung bsnyen rdzogs kyi
bar thams cad mdzad/ dgung lo bdun cu don gsum pa sna tshogs zhes pa chu pho rta'i lo chu stod zla ba'i tshes gsum la dpal zhwa lu gser khang gi chos grwa chen po 'di nyid
kyi seng ge'i khri la phebs/ tshogs su khri ston 'gyed sogs bsam gyis mi khyab pa dang chos sde'i mnga' zhabs pa rnams la'ang ston mo 'bru 'gyed sogs gnang bas/ zhwa lu
pa kun dzambha la'i khyim du bcug gda' zer glu byed pa byung skad/ zhwa lu ri mthil gyi dge 'dun tshogs yongs la rje nyid kyis mdzad pa'i bu ston thams cad mkhyen pa'i bla
ma'i rnal 'byor dang 'khrungs rabs gsol 'debs thub dbang zhal pang ma bcas kyi lung thog ma'i chos 'bral du stsal/ bu ston thams cad mkhyen pa'i yum gyi phyi rten ri phug
gi sku 'bum mthong grol chen mo la sngon rdo'i gdugs la rdo'i ganyji ras spras pa yod pa la/ snye mdo sngags 'chang chen po shAkya dpal gyi slob ma phyogs glang gi dgra
phyogs su thob phab pa lam du ma song ba'i skyon gyis thog nam mkhar shor ba rdo'i tog la phog nas ganyji rags shing 'khyoms pas grum chagchog tu gyur te/ 'di skabs lhung
du nye ba yod pas rje nyid kyi mnal lam du paNDi ta bgres po gzi brjid can zhig byon nas nged kyi mchod rten la khyod kyis rim gro gyis shig ces bskul

ba gzigs pa yang chos rje thams cad mkhyen pa bu ston nyid kyis bka'i gnang ba stsal bar dgongs te dgung lo don lnga pa shing pho spre'u'i lo hor zla bcu gcig pa'i tshes bcu
skor du gser zangs las grub pa'i gdugs gsar bzhengs kyis bzo grwa btsugs/ grub tu nye ba na sku 'bum la 'ja' sgor mor zug pa dang me tog gi char dang nam mkha' las sgra
snyan po sgrog pa sogs byung / hor zla bcu gnyis pa rgyal gyi zla ba'i tshes bcu bdun la rje nyid tshogs kyi mgon por phebs/ rdo rje slob dpon gyi phyag len rnams thugs
rgyus khog nas rdo rje 'chang rin chen bsod nams mchog grub kyis gnang zhing dpal zhwa lu'i grwa pa rags bsdus kyis gsung ram btegs nas rdo rje dbyings kyi dkyil 'khor zhal
phye ste rab gnas bkra shis rgyas byed/ kha skong gi sbyin bsreg dang bcas pa'i gsung chog legs par bstar/ mchod rten gyi dbu gdugs la rje nyid kyis rgyun du dkrol bar
mdzad pa'i phyag dril zhig btags pa'ang dril bu gzhan dag sgra mi sgrob pa'i tshe de gcig pur rlung gis bskyod pa ma yin par sgra sgrog cing de yang zhwa lu ri mthil dang
khyad par bkra shis lhun pa'i chos grwar 'phel 'grib kyi ltas ston pa zhig yin par mngon te dus phyis go rSha'i dmag gis bkra shis lhun po ba tsam du nye ba na yang dril
ba de lo sprel bar sgra gcig kyang ma bsgrags pa byung zer ro/ /de nas re zhig bkra shis lhun por chibs kha bskyod nas stan chags shing zha lu ri mthil

gnyis su gzhi gsum gyi cho ga nyams pa gso ba sogs kyi phyag len spyan 'khrid la snye mo rgyal byed tshal gyi slob dpon don grub dpal ba rdzong bar mdzad/ dgung lo brgyad cu
gya gnyis pa lcags mo yos kyi lo ma he'i mchod pa'i dus gtor chen mo la chibs kha bsgyur nas ri mthil gyi sngags grwa kun gyi tshogs dbur phebs/ gshed dmar lha lnga'i steng
nas drug cu pa'i gtor bzlog dang khyad par dam can chos kyi rgyal po la bka' bsgo gnang mkhan rje tshar chen yab sras tsam ma gtogs mkhan po sngon ma 'ga' zhig la yang
phyag mdzub rengs pa dang shangs mtshal sher ba sogs cho 'phrul du ma byung 'dug mod/ rje 'di ni nges par dpal rdo rje 'jigs byed chen po dang dbyer mi mnga' ba ma zad/
sngon g.yung ston rdo rje dpal du sku skye ba bzhes dus su phung po ri bo che nas zhal brnyan gter nas spyan drangs te/ dus gtor chen mo 'di btsugs pa yin pa'i phyir/ de
lta bu'i 'tshub cha yong ba lta mi smos/ khrom thams cad zil gyis mnan te bka' bsgo dam bsgrags rgyas par mdzad do/ /da skabs dam can chos rgyal yab yum gnyis la phod ko
re dang yum la ba glang gi ko rlon gyi gzugs sder bzhi dang bcas pa bzang gos las tshems grub tu gnang ba'ang 'dul ba mdzad cing / gzhan yang ri phug ti gtsug lag khang
la gnam yol khyad du 'phags pa dang rnam sras mchod pa la 'grems rgyu'i rgyal po chen po

rnam thos sras kyi zab sku sogs bzhengs nas sbyor 'jags gnang / de ltar rje 'di nyid dpal ri bo dge ldan pa'i bstan pa la ni/ ji skad du/ rje blo bzang grags pa'i bsten pa
la/ /mgon de dang dbyer med thams cad mkhyen/ /rje btsun blo bzang chos rgyan la gsol ba 'debs/ /zhes dge lugs pa thams cad kyis mgrin gcig tu byas te da lta'i bar du gsol
ba 'debs kyin yod snang ba'i phyir/ ji ltar gsol ba 'debs pa'i tshig de yang sgro btags pa tsam ma yin par don dang ldan pa zhig yin pas phyogs der bka' drin che ba'i tshul
de tsam gyis shes par nus shing / de las gzhan pa'i bu ston thams cad mkhyen pa'i bstan pa la yang dngos dang brgyud nas bka' drin mchog tu che'o/ /de yang zhwa lu'i
mkhan rabs snga phyi kun tu sdom rgyun kho na gal che bar gsungs pa bzhin/ rje 'di'i so thar byang sems gsang sngags kyi sdom pa thams cad du bu ston thams cad mkhyen pa
las brgyud tshul rnam dag yod par bzhed do/ /rje 'di nyid chu pho rta'i lo la bu ston thams cad mkhyen pa'i rgyal tshab tu byon nas lcags mo glang gi lo yan bkra shis lhun
po dang gdan sa nyis 'dzin gyi tshul du skyong bar mdzad pas zhwa lu'i khri thog tu rang lo nyi shu bzhugs pa yin no/ /de nas dge byed ces pa chu pho stag gi lo/ /rje
nyid kyi dgung lo brgya phrag brgal bar bzhugs pa'i tshul yang yod med kyi de dag dgongs pa can du nges shing / lo

rtsis dngos bstan la dgung lo dgu bcu go gsum bzhes pa/ lo de'i nag pa zla pa'i tshes bcu gsum gyi tho rangs gzims khang rgyal mtshan mthon por gzugs sku'i nyin byed gzhon
nu nub phyogs bde ldan zhing gi mgon po'i thugs kar bsdus nas slar yang mchog gi sprul pa'i zlos gar rje btsun blo bzang ye shes kyi mtshan dpe'i zla ba gzhon nu yum gyi
shar ri'i phrag par 'dzegs so/ / / /gdan sa nyer gnyis pa rdo rje 'chang rin chen bsod nams mchog grub kyi rnam thar lo rgyus gong du song / rab byung bcu gcig pa'i dge byed
ces pa chu pho stag gi lo rje nyid kyi dgung lo drug cu re gcig pa hor zla dang po'i tshes drug la khri thog tu phebs/ gdan sar lo lnganga bcu bzhugs nas dgung lo bdun
cu bzhes pa 'gal byed ces pa lcags mo phag gi lo la sku zhang mkhyen brtse mchog grub la gdan sa gtad/ dgung lo brgyad cu pa blo ngan zhes pa lcags mo bya'i lo hor zla
bdun pa'i tshes bzhi la sku me tog 'thor ba'i tshul bstan to/ / | / /gdan sa nyer gsum pa sku zhang rin po che mkhyen brtse'i mchog grub dpal bzang po ni/ rnam thar sogs
'khrungs lo'i nges tshig yod pa ma mthong yang / lce'i gdung dri ma med pa las sku 'khrungs/ gzhon nu nyid nas mkhan chen bsod nams mchog grub kyi spyan sngar rab byung dang
/ phyis bsnyen rdzogs kyang de nyid la mdad/ tshul khrims

rnam par dag pa dang thugs zhi zhing dul ba sogs smin pa gsum shas che/ sde snod dang rgyud sde'i don la mkhyen rab kyi sgo shin tu yangs/ rab byung bcu gcig pa'i lcags mo
phag gi lo la dpal zhwa lu'i khri thog tu phebs nas chos 'khor rgyun ring ba bskor ro/ / | / /gdan sa nyer bzhi pa paN chen rin chen 'jam dpal bstan pa'i rgyal mtshan dpal
bzang po ni/ 'khrungs sa zhwa lu mo dben gyi khang chub ba bya bar sku 'khrungs pa yin zer/ dgung lo dgu la mkhan chen bsod nams mchog grub kyi spyan sngar dge tshul mdzad/
nyid kyi sku'i gcung po 'jam dbyangs phun tshogs dang gnyis ka'i mkhan chen gyi nye gnas zhus te rje nyid nas mchod dpon dang gzim dpon sbrag ma rgyun ring ba gnang
/ dgung lo nyi su rtsa lnga la dpal ri bo gru 'dzin gyi pho brang dmar po'i bya 'dabs lha ldan ra mo che'i sa'i cha/ dga' ldan khang gsar du mkhan chen thams cad mkhyen pa
rin chen bsod nams mchog grub kyis mkhan slob sbrags ma mdzad cing / gsang ston gser mdog can mkhan po shAkya don grub/ dus go brjod pa'i slob dpon gong dkar ba bla ma
dge ba'i dbang po/ zhu ba po nA lendra pa gnyis khang gong gi bla ma kun dga' blo gros/ grogs ldan pa dge slong kun dga' nor bu ste/ mkhan slob dge 'dun gyi dbus su dgun
zla dang po'i yar ngo'i tshes drug gi phyi dro nyi ma bzhi cha lus pa grib tshod skyes bu gnyis kyi dus su bsnyen

rdzogs kyi sdom pa bzhes mkhan chen de nyid kyi drung du mdo sngags kyi chol tshul bsam gyis mi khyab pa gsan zhing rgyal dbang lnga pa rin po ches bsnyen rdzogs bskyar bzhes
skabs dang dge yang mdzad/ gzhan yang bco brgyad chos rje mkhyen rab byams pa ngag dbang lhun grub/ pha bong kha pa 'jam dbyangs grags pa/ rigs 'dzin gter bdag gling pa/
dge slong 'phrin las rnam rgyal/ gong dkar pa rin chen rgya mtsho/ sger pa chos rje ngag dbang bstan 'dzin phun tshogs/ ngor sgrub khang ba dpal mchog rgyal mtshan/ ngor
pa mkhan chen sangs rgyas phun tshogs/ sa skya zhabs drung a mes kun dga' bsod nams yab sras/ gdong khri chen bsod nams bstan 'dzin/ rin sding bla ma kun dga' byams pa/
byang gling pa smon lam lhun grub/ khang rnying slob dpon mkhyen rab brtan pa/ chen po rin chen bzang po/ lo phu mkhan chen ngag dbang byams pa dpal bzang / shel dkar mkhan
po bkra shis rgya mtsho/ gnas gsar ba 'jam dbyangs bstan 'dzin sogs bla mar bsten nas gsan bsam mthar phyin pa mdzad/ mkhan chen sku gshegs nas 'dar stod grang mo che'i
gdan sar phebs te slob bshad kyi chos 'khor bskor/ de rjes chos grwa chen po dpal zhwa lu gser kang gi khri thog tu phebs nas sde dang gtong gzhi sogs ne gnas phyag mdzod
rin chen chos

'phel la 'khur phog /rje nyid nas dbyar bzhugs 'dar dang dgun po zhwa lur bzhugs te chos ldan bshad sgrub 'ba' zhig mdzad de lug gnyis kyi sgo nas chos sde gnyis po yar 'phel
du gyur pas nges par 'di ni bu ston thams cad mkhyen pa'i rnam 'phrul kho na'o zer nas thams cad dad cing mos par gyur/ thugs dam gyi gtso bo rdo rje 'jigs byed la mthu
stobs dang nus pa rwa lo chen po dang tshul mtshungs pa byung zhing brgyud 'dzin slob ma yang mkhan chen byis pa mkhas btsun/ 'brog khang pa grub dbang 'jam dpal mkhyen
brtse/ chos rje smon lam lhun grub/ chen po bsod nams rgya mtsho sogs mang du byung ngo / /gsung rtsom gyi ris phyis su mthong ba la/ mkhan chen bsod nams mchog grub la
brten pa'i bla ma mchod pa'i cho ga shin tu rgyas pa/ de nyid kyi bka' 'bum dkar chag /gsan yig glegs lam gyi thog mtha' tshigs bcad/ gsang 'dus rim lnga'i rgyan gyi nyams
len/ sems nyid ngal bso'i khrid kyi rnal 'byor/ 'jigs byed kyi rA khrid 'chang thabs/ 'jigs byed dpa' bo gcig pa'i sgrub thabs/ rje btsun sengge sgra la brten pa'i gdon
grol gyi cho ga bu ston gyi phyag bzhes gtsang ma/ ma he skad gtong ba'i lha 'dre la skad gtong lugs dang dam can chos kyi rgyal po la bzhes sgra 'bul tshul sogs 'dug go/
de ltar bstan 'gro'i don rgya cher mdzad nas rab byung bcu gnyis pa'i rgyal ba zhes pa shing po rta'i lo/ /hor zla bzhi ba'i tshes bco brgyad la sku gshegs/ gdung yid bzhin

gyi nor bu bzhugs pa'i dngul gyi mchod rten thog tshad ma dang / gser zangs las grub pa'i gzims lam sku 'dra sku tshad dang mnyam pa ngo mtshar ba rnams 'phrin las pa chen
po phyag mdzod rin po che chos 'phel gyi sgo gsum 'bad pa du mas rgyu yon spyan/ shing lug hor zla gsum pa'i tshes bco lnga nas ma spre zla ba gnyis pa'i tshes bco lnga'i
bar bal po'i bzo bo bha ri raM/ kiM se raM/ dha na mu pa ri dang bcas pa bzhes bzhengs te de dag la yon rjod dang / rab gnas dga' ston phun sum tshogs pa bsgrub nas zhwa
lu'i dngul gdung lha khang du bzhugs su gsol/ de dang 'dra ba'i gdung rten rnams dang / 'bum rgyas 'bring bsdus gsum gyi gsung rab glegs bam dang bcas pa 'dar stod grang
mo cher bzhengs so/ / / /gdan sa nyer drug pa mkhan chen rin chen byams pa mkhas btsun ni/ nyang stod 'breng rtse'i sa char sog lhun grub gling pa zhes bya'i sde dpon zhig
gi sras su sku 'khrungs/ dpal 'khor chos sde rin sdings grwa tshang gi grwa pa mdzad nas chos sde rin sdings pa rin chen byams pa kun dga' dpal bzang po'i spyan sngar
rab byung dang dge tshul gyi sdom pa bzhes/ phyis mkhan chen rin chen 'jam dpal gyi drung du bsnyen par rdzogs/ mkhan chen de nyid dang gzhan yang bla chen bsod nams rgya
mtsho sogs las bu lugs kyi chos bka' rnams rim gyis gnas/ rab byung bcu gnyis pa'i myos

byed ces pa shing mo lug gi lo dpal zhwa lu'i khri thog tu phebs nas 'chad nyan rgya cher mdzad pa'i matar/ sa mo phag gi sku gshegs/ gdung bzhugs pa'i tsandan gyi mchod rten
bre yan chad dngul las grub pa dang gzims mal sku 'dra bcas phyag mdzod dpon po rin chen bstan pa dar rgyas kyis ri phug tu bzhes so/ / | / /gdan sa nyer bdun pa paN chen
mchog gi sprul pa'i sku rje btsun blo bzang ye shes dpal bzang po'i mtshan gyis skyong bar mdzad pas/ rje 'di nyid thob rgyal brul tshang du yab zhabs drung bsod nams
dbang grags dang / yum tshe brtan bu khrid gnyis kyi sras su rab byung bcu gcig pa'i chu mo yos kyi la/ /gro zhun zla ba'i tshes bco lnga la ngo mtshar ba'i ltas du ma dang
chabs cig tu sku bltams/ 'khrungs nas ring por ma lon par gsung ngag gnang ba dang mdzad spyod kyangatha mal pa'i spyod yul las 'das pa zhig byung zhing bkra shis lhun
po nas rje blo bzang chos kyi rgyal mtshan gyi sku skye 'khrul med du ngos 'dzin gnang / dgung lo lnga la bla brang chen por gdan drangs shing sku gong ma'i chos kyi rgyal
thabs su dbang bskur/ dgung lo brgyad la dbus phyogasasu phebs nas rgyal dbang lnga pa chen po'i zhabs drung du dge tshul gyi sdom pa bzhes/ yongs 'dzin bsod nams grags
pa dang / blo bzang don grub sogs bsten nas rim gyis thugs gnyer gsan sbyong la 'grus par mdzad/ dgung lo nyer gnyis pa la rdo rje 'dzin pa

dkon mchog rgyal mtshan dpal bzang pos mkhan slob zung 'brel mdzad de bsnyen rdzogs kyi sdom pa bzhes/ 'dul ba'i gzhung mang po thugs la bzungs nas yongs 'dzin rnams kyi spyan
sngar dka' gnad la dri gtugs zhib po mdzad cing 'dul ba'i bcas mtshams mtha' dag phyag len la thebs par mdzad pas 'phags pa nye bar 'khor slar byon pa lta bur gyur/ mkhas
btsun bzang po'i yon ta na gyi thugs rgyud phyug kyang mkhas pa'i snyems dang bral zhing rtag tu dman cha 'dzin pa gtso bor mdzad de/ shar phyogs gong ma chen pos rgya
nag gi yul du spyan 'dren par brtsams shing gzhung sa mchod yon nas kyang phebs dgos pa'i zhu nan phul rung nged la rgyal po'i dgongs pa khengs pa'i lung rtogs kyi yon
tan med gsung 'byon du ma bzhed/ de bzhin du bod 'dir rgyal po 'ga' zhig gis rje nyid la bkur bzos che ba byas kyang rlom zhen mi mdzad/ 'ga' zhig gis log par 'khu yang
'khon 'dzin mi mdzad par ri btsugs pa bzhin du bzhugs pas slar 'phrin las je rgyas su gyur/ bka' gdams pa'i sku mched gsum gyi rnam thar 'ba' zhig lhur mdzad de/ rten gsum
bzhengs pa/ dge 'dun la bsnyen bkur ba/ chos 'chad pa kho na ma gtogs gzhan gyi ngo srung dang / sku rtsed 'phyar g.yeng gi rnam pa gtan mi mdzad par grags/ sku gong ma
paN chen blo bzang chos kyi rgyal mtshan de nyid zhwa lu'i khri thog tu phebs nas

dngos brgyud du mas bka' drin che ba ltar/ rje 'di nyid kyang kun mkhyen bu'i gdan sar gdan 'dren zhu thub pa zhig byung na mchog dang / de min dgon pa'i zhal 'dzin gnang ba
zhig ma byung ba'i thabs med tshul zhwa lu pa'i bla ma'i sa sne kun blo mthun bsam rtse gcig bsgril gyis gsol ba 'debs par chen slob rnams byan las mi yong gsungs nas zhal
bzhes ma mdzad/ slar yar zhwa lu ri mthil gyi dge 'dun tshogs chen yongs rdzogs bkra shis lhun por zhabs bteg nas gsol 'debs su byon pas/ rje nyid kyi mjal phyag thog
bka' lung la/ khyed zhwa lu pa rnams chos sde gzhan dang mi 'dra pas/ bu ston thams cad mkhyen pa'i bzhed srol rgyud sde'i phyag len rnams zhib rgyas che zhing sngon dus
nas bstan pa'i 'byung khungs yin par ma zad dus deng sang yang mkhan chen rgyal ba'i dbang po de nyid kyi rtsa ba'i bla ma khyab bdag zhwa lu pa rin chen bsod nams mchog
grub sogs kyi bka' drin la brten/ chos rgyun nyams chag tu ma gyur pa gdan sa 'gangs chen po yod 'dug na'ang / nged da cha lang tsho yol/ khams kyi bde dog ches pas/ nged
rang ngo bos gdan sa der 'chad nyan gyi rgyun skyong ba sogs byed mi thub par ming tsam gyis skyong khul byas pa la dge mtshan mi 'dug ste/ 'on kyang da res dge 'dun rnams
kyi gsung gcog ma phod pas re zhig da ka byed do gsung nas dgyes bzhin du zhal gyi bzhes so/ /rje nyid kyi dgung lo lnga bcu nga brgyad pa rab byung gnyis pa'i kun

ldan zhes pa lcags pho byi ba'i lo/ chu stod zla ba'i nyi su gcig la zhwa lu ri mthil gyi sengge'i khri la zhabs kyi padma bkod rgyu'i dgongs bzhed grub kyang 'phral sku'i
'tsho skyong dang sbrags pa'i bcad rgya gnang dgos byung pas/ bla brang rtsis bzhes su bka' chen dar rgyas chos 'phel gtong ba mdzad cing slar gdan sar phebs rgyu'i zhal
bzhes dang bcas ri mthil gyi dge 'dun rnams la mang 'gyed sogs stsal/ de skabs zhwa lu sogs su rje nyid chibs bsgyur yong res grwa bsgrigs kyi 'ur langs nas phyogs nas mi
mang po 'dus pa rnams la ri phug tu bum chu zhal 'byed btang pas de nyin bkra shis lhun po nas ri phug bar la 'ja' tal gyi zug pa sogs ngo mtshar ba'i ltas byung zhes grags/
de ltar gdan sa'i zhal 'dzin gnang nas zhwa lu pa'i bstan pa la dngos brgyud du ma nas phan pa'i dgongs pa mdzad pa zhig ste/ las byed rnams la'ang dgon pa'i sgrigs
bkod sogs yang dag byed dgos pa'i bka' lung khur lci ba'i phyag dam gnang / de lta bu'i tshul gyis bstan 'gro'i don du gyur pa'i rnam par thar pa re re nas brjod kyis mi
lang zhing dgung lo don lnga la phebs pa me mo sbrul gyi lo/ gdung bya rtag 'dzin can rnams chos la bskul ba'i phyir re zhig gzugs sku'i bkod pa chos kyi dbyings su brtul
lo/ / / /gdan sa nyer brgyad pa mkhan chen ngag dbang yon tan 'byung gnas

dpal bzang po la rnam thar sogs yod pa ma mthong yang / sgra snyan dngags sogs rig gnas la mkhyen pa rgyas shing / rgyal dbang bskal bzang rgya mtsho'i zhabs 'bring du bzhugs
nas/ de nyid la dbyangs can sgra mdo sogs kyi sgri'i ri mo rnams kyang zhib par phul/ gzhan yang blo gsal don gnyer can du ma la tha snyad gtsug lag gi gzhung lugs 'chad
cing spel ba sogs mkhas pa mgu ba bskyed pa'i mdzad pa 'ba' zhig bstan/ zhwa lu'i khri thog tu phebs nas gsung chos gnang ba sogs ma byung na yang zhwa lu pa'i bstan don
la rgyar dgongs dgon ma lag mchod gzhis dang bcas pa'i gtan tshigs she bam chen mor grags pa sogs brtsams nas rgyal dbang bskal bzang rgya mtsho mchod yon la phyag dam
gyis gnon par zhus/ gtan tshigs de nyid btsan cha che ba'i zhwa lu pa'i lha sde mi sde thams cad da lta'i bar bzos bde ba sogs byung zhing phyis kyi mkhan po la bltos te
'di nyid bka' drin che ba'i gnas dmapa'o/ / | / /gdan sa nyer dgu pa mkhan chen thu'u bkan pa blo bzang chos kyi nyi ma de nyid ni/ 'khrungs yul mdo smad kyi sa cha a mdo
pho rod kyi phun tshogs lung par grags pa'i nang tshan nor du thang zhes pa'i yul khyim du yab bra sti dpang skyabs rgyal dang / yum chos 'tsho skyid ces bya ba gnyis kyi
sras su rab byung nyi ma'i me sbrul hor zla bcu gcig pa'i tshes bdun la sku bltams/

zhag 'ga' zhig nas bra sti dgon pa'i chos skyong sku phebs kyi sar yum gyi lha mjal du khyer bas chos skyong gi dar mtshon sna lnga zhig phyag tu thogs nas yum gyi mjal skabs
bcu chung pang?dpang du bzung yod pa la dar tshon sna lnga de nyid kyis dkris nas bu chung 'di la gtsang sbra gal che tshul nan tan gnang / byis pa'i dus der khyim du
mi bzhugs pa dgon pa'i phyogs su yang yang bros pas/ skabs 'gar yab kyis rta bzhon pa'i pang du thogs te dgon par khyer nas zhab shas re sdod dgos pa byung / lan gcig dgon
par phyin pa'i lam du glu mang po zhig len gyin 'dun pa yab kyi ci zer nyan pas/ dgon pa khra khrar 'gro rgyu yin/ de na grwa pa mang po yod/ rgya gling bus pa sing sing
byed/ dung dkar bus pa 'ur 'ur byed/ rnga sbub brdungs ba chem chem byed/ nga rang khril skyil krung byas/ dge 'dun mang po la me tog gtor/ da yis am ring ba bshad rgyu
yin/ zhes zer gyin 'dug ci yin snyam the tshom du gyur te a khu zhabs drung pa bshad pas/ lam rim bshad rgyu yin zer 'dod pa 'dug kyang tshig dag po ma thon par am ring
byas pa red zer skad/ der grwa pa zhig gis 'o na khyod rang gis am ring shod dang nged tsho da nyan gyi byas pas/ nam mkha' la mdzub mo kyer nas lha mi zer/ sa la mdzub mo
btsugs nas khyi phag zer/ bar snang la lag pa yug yug byed cing nag po dkar po zer/

lag pa mnyam gzhag byas nas/ bla ma skyabs su mchi'o/ /sangs rgyas la skyabs su mchi'o/ chos la skyabs su mchi'o/ dge 'dun la skyabs su mchi'o zer nas mgo hril gyis btums nas
sdod kyin gda' skad/ der dge bshes shig 'dug pa de na re/ bde 'gro dang ngan 'gro gang du skye ba dkar nag gi las la rag pas/ dkon mchog la skyabs 'gro dgos zer rgyur
'dug byis pa 'di rang dga' ba gal yin zer nas phyag btsal pas gzhan dag kyang de ltar byed do/ /de lta bu'i brda chos gsung ba sogs mdzad pas/ thu'u bkan ngag dbang chos
kyi rgya mtsho'i sku skye yin par shes te dgung lo drug la a mdo dgon lung nas gdan drangs/ zhal snga nas ngag dbang dge legs rgya mtsho la dge bsnyen gyi sdom pa zhus/ yi
ge 'bri klog sogs kyang brda bstan pa tsam gyis mkhyen tshul bsten/ bla brang du sku gong ma'i sku chas nyag je phrar gyur pas/ gsol ba na bza' sogs kyang ngan ngon tsam
las med pa'i khar zhabs 'bring pa dag nas sku skye'i rigs chung dus gces la nga la btang na nor nyan mi yong zer tsha jun che ba byas kyang drin bzo kho na mdzad/ dgung
lo bcu gcig pa la sum pa mkhan po ye shes dpal 'byor ba'i drung du rab byung mdzad nas dgong lung byams pa gling du mtshan nyid kyi slob gnyer la zhugs/ de rjes lcang skya
rol pa'i rdo rje dang mjal zhing dgyes tshor chen po dang bcas dge tshul gyi sdom pa rang stsal/ lo phyi ma cho 'phrul zla ba'i smon lam gyi

dus dgon lung tshogs chen la skyes rabs so bzhi pa'i bshad pa mdzad nas chos 'khor bskor pas der 'khod pa rnams mi phyed pa'i dad pa thob/ dgung lo bcu dgu pa la dbus gtsang
gi yul grur phyag phebs nas thog mar rgyal dbang bskal bzang rgya mtsho dang mjal zhing 'bras spungs sgo mang grwa tshang du mdo phyogs kyi slob gnyer rnams rim gyis mdzad/
de'i tshe 'jam dbyangs bzhad sprul dkon mchog 'jigs med dbang pos dge rgan mdzad/ sgo mang gi chos grwar sprul sku tsha gra'i gras la yang mi bzhugs par grwa rkyang
snyoms chung gi 'dzin tshul sha stag gnang / phur bu lcog tu rje ngag dbang byams pa'i drung nas lam rim sogs gsan pas thugs rgyud la khul che ba byung ste snga phyir rje
'di la mdo sngags kyi chos bka' mang ba gsan/ dgung lo nyer gcig pa sa mo glang gi lo/ sa ga zla ba'i tshes bco lnga'i nyin thub dbang gnyis pa ngag dbang byams pa las bsnyen
rdzogs kyi sdom pa yang dag pa bzhes/ de lo lcang skya rdo rje 'chang yang rgya nag nas bod du phebs pas/ de dang stag phu rin po che sogs las zab chos mang ba gsan
zhing / lhag par stag phu rje'i drung du nA ro mkha' spyod ma'i chos skor zhu bar brtsams pa na be bum dang bris sku sogs kyang rang bsgrigs su 'bul mkhan byung / 'bras
spungs su bzhugs skabs sa skya nas 'ong zer ba'i mi nag po zhig gis sa skya nas khams pa bla mas khyed la bskur byung zer nas po ti zhig sprad

byung ba zhal phye nas bltas pas/ mang thos klu sgrub rgya mtshos mdzad pa'i gsung ngag slob bshad kyi dpe yin par 'dug /mi de yang gar song cha med pa zhig byung ste sa skya'i
chos skyong gi sprul par gleng / tshul de ni rje 'di nyid tshar chen chos kyi rgyal po'i thugs sras kun mkhyen klu sgrub rgya mtsho'i sku 'phreng yin pas de'i brda chos
shig tu nges so/ /de nas gzhung sa chen pos dpal zhwa lu gsar khang gi khri thog tu phebs dgos pa'i bka' rgya gnang bas/ mi nus pa'i rgyu mtshan gnang rtsis la/ rje lcang
skya rin po ches/ snyigs dus kyi rgyal ba gnyis pa kun mkhyen bu ston rin po che'i gdan sa bskyang rgyu byung ba skal ba bzang zhing / rten 'brel gyi gnad kyang che
bas phyin pa 'gab gsung pas gtsang du de'ang rje nyid kyi dgung lo nyer gsum pa rab byung bcu gsum pa'i lcags mo yos kyi lo/ /gza' tshes phun sum tshogs pa'i nyin khams gsum
chos kyi rgyal po bu ston rin chen grub kyi sengge'i khri 'phang mthon por zhabs sen nye bar bkod/ de'i tshe gzhung sa chen po nas khri ston rgya che ba dang / bkra shis
lhun po nas kyang tshong 'dus sde pa ched mngags kyis 'dus tshogs su mang 'gyed/ rje nyid la khri 'bul sogs mdzad/ 'di lo ma he'i mchod pa'i lo yin pas/ bka'

las / ma he'i mchod pa'i skabs sngon gyi dus su g.yung ston rdo rje dpal dang / de rjes tshar chen chos kyi rgyal po dang / paN chen thams cad mkhyen pa blo bzang chos rgyan
rnams kyi ma he la bka' bsgo mdzad 'dug pa las gzhan pa'i gebs lnga pa'i yongs 'dzin mkhan chen bsod mchog pa dang / mkhan chen 'jam dpal ba sogs kyis kyang bka' bsgo ma
gnang 'dug des na bdag lta bus dam pa gong ma de rnams dang 'gran par rlom pa ni byis pa gri khar rtse ba dang mtshungs pas/ paN chen thams cad mkhyen pas nged la 'di lo
zhwa lur ma he mchod pa'i skabs yin 'dug pas/ khyed rang zhwa lur bsdad nas ma he'i bka' bsgo sogs byas na legs pa 'dug ces nan chags gsung kyang mi nus pa'i rgyu mtshan
zhus pa yin zhes gsung ngo / /zhwa lu bla brang du rig byed ma'i sgrub bsnyen kha skong gi sbyin bsreg dang bcas pa gnang pas bcad rgya grol nyin grub pa zhig gis ras yug
me tog dmar po'i ri mo can zhig phul/ de nas gdan sa chen po ri phug chos kyi pho brang du phebs rje btsun sgrol ma'i bsnyen mtshams gnang bas der gnas kyi khyad par thugs
dam shin tu 'phel ba byung nas gsungs pa/ / / /thugs spros bral bde chen mkha' dbyings su/ /sku cir yang 'char bas sprin dkrigs te/ /gsung mdo sngags legs bshad char
'bebs pa/ /pha rdo rje 'chang dngos bla mar 'dud/ /

dpal a hi sha dang bu ston sogs/ /rje mkhas sgrub du mas byin brlabs pa/ /gnas khyad 'phags zhwa lu ri phug tu/ /bdag skyid pa'i rgyang glung 'di ltar 'then/ /bya ne tso'i
gshog pa ltar ljang pa'i/ /spang rtsi sman me tog bkra ba'i ljongs/ /rang ci dkar 'dug cing chags pa yis/ /bdag rang dbang med par skyid du bcug /dbyibs mdangs mdzes mtshar
sdug me tog la/ /rkang drug ldan bung ba'i tshogs 'dus nas/ /skad dar dir glu dbyangs len pa yis/ /bdag rang dbang med par skyid du bcug /shing ljon pa g.yu yi lo 'dabs
can/ /'bras legs smin phang phung chags pa'i tshogs/ /lus tsha gdung sel ba'i grib bsil gyis/ /bdag rang dbang med par skyid du bcug /shing gzhon nu gnyen lcug ldem pa'i
steng / /bya byi'i spu rigs sna tshogs can/ /skad snyan pa'i rol mo khrol ba yis/ /bdag rang dbang med par skyid du bcug /mgon a ti sha dang bu ston rje'i/ /dpal byin rlabs
las byung grub chu'i rgyun/ /nad zug rngu 'joms pa'i sman mchog des/ /bdag rang dbang med par skyid du bcug /rang gtsang zhing gzhan gyi dri ma 'khrud/ /skad lhung lhung
'bab pa'i nyal 'gro'i tshogs/ /thag nye ring mtshams par 'bab pa des/ /bdag rang dbang med par skyid du bcug /rin bun 'khrigs pa'i sked 'ching can/ /gangs shel gyi mchod
rten lta bu dang / /brag rin chen spungs 'dras brgyan pa yis/ /bdag rang dbang med par skyid du bcug /grong 'du 'dzi'i gnas las thag ring zhing / /khong dbu rgod skye
bos dben pa'i mthus/ /sgra 'a 'ur med cing 'gol ba des/ /bdag rang dbang med par skyid du bcug /rgyus las su mi rung rgod pa'i tshe/ /ri'i rtse nas phyogs su bltas

pa na/ /sems skyo shas lam lam 'byung pa yis/ /bdag rang dbang med par skyid du bcug /lo zla ba dus bzhi'i 'gyur ldog dang / /shing me tog chu klung 'phel 'grib sogs/ /kun
'dus byas mi rtag chos ston pas/ /bdag rang dbang med pa skyid du bcug /lar mi med lung pa stong pa na/ /skyid dga' bde ster ba 'di 'dra snang / /mi kho bos ci dkar longs
su spyad/ /khyed 'du 'dzi can la ci cha yod/ /bka' mdo rgyud bstan bcos mtha' dag las/ /gnas dben pa'i che brjod mtha' yas gsungs/ /mi kho bas de dag tshad mar bzungs/ /khyod
rtog ge mkhan la ci cha yod/ /rje mkhas grub gong ma thams cad kyang / /gnas dben pa kho na bstan par mdzad/ /mi kho bos de la yar bltas byas/ /khyed bla chen rnams
la ci cha yod/ /ces sogs gsung mgur yang mang du gnang ngo / /grub dbang blo gsal bstan rgyan dang yang mjal zhing sku tshe snga ma'i las 'brel gyis thugs yid gcig 'dres
su gyur/ de nyid la zhal gdams gsung shog snang ba'i mthar yang / gnas 'og min chos kyi pho brang der/ /dus myur du zhal 'dzoms 'gyur ba smon/ /zhes gsung ba mdzad do/ don
la yang dpon slob gnyis mthar zhing brje ba'i lo zla gcig tu ma zad par na zhag khyad bcu gcig las med cing / de'i tshul thu'u bkan rin po che nyid kyi rnam thar na yang
'khod 'dug mod/ 'on kyang rje phur bu lcog pa'i slob ma blo bzang bstan rgyal zer

ba'i khams pa zhig ces khams pa yin rgyu gnang ba sogs ni rnam thar mdzad pa po rnams sa gnas kyis bskal pa'i dbang gis thugs rgyud med pa'i skyon phran bu byung ngam snyam
mo/ /snga phyir sum pa mkhan chen ye shes dpal 'byor/ lcang skya rol pa'i rdo rje/ 'jam dbyangs bzhad pa rin po che/ rje ngag dbang byams pa/ rgyal dbang bskal bzang rgya
mtsho/ paN chen dpal ldan ye shes/ /sa skya'i bdag chen ngag dbang kun dga' blo gros sogs yongs 'dzin dam pa mang po las thos pa rgya mtsho'i pha mthar phyin pa mdzad cing
/ de ltar thos don rnams thugs rgyud la spungs nas nyams su bzhes pas nyes spyod mtha' dag 'gags shing yon tan yar 'phel du gyur pas mthar rtogs pa'i ye shes mngon du
byas te mdor na mkhas grub chen por nges pa yin no/ /phyis mdo khams smad kyi sa'i sman ljongs su phebs nas dgon lung byams pa gling dang / sku 'bum byams pa gling sa gos
dgon sde che phra du ma'i khri 'dzin mdzad nas chos 'khor bskor/ zang zing gi longs spyod rnams kyang lhag lus med par sku gsung thugs rten dang dge 'dun gyi sde la bsngo
ba mdzad/ zhwa lu ri mthil gyi gtsug lag khang la zhig gsos kyi mthun rkyen du dngul srang brgya phrag mang po'ang lan gnyis su bskur gnang zhing / mdor na shar phyogs
rgya mtsho chen po la thug gi bar du 'phrin las kyis khyab nas mthong thos

dran reg gi sems can grangs kyis mi chod pa 'khor ba mtha' can du mdzad pa dang / nang don du rje btsun rdo rje rnal 'byor ma dang / rta mchog rol ba sogs thugs dam gyi lha
mchog du mas zhal gzigs lung bstan dngos grub kyi mtshan ma brnyes tshul sogs ngo mtshar pa'i rnam thar mtha' yas kyang 'dir de tsam las ma spros shing / dgung lo drug cu
re drug pa chu khyi hor zla drug pa'i yar ngo'i tshes bcu'i nyin zhing 'di'i mdzad pa mthar phyin nas mkha' spyod rdo rje btsan mo'i pho brang du gshegs so/ rnam thar rgyas
pa gung thang rin po ches mdzad pa pu ti gnyis 'dug pas don du gnyer ba yod na der gzigs shig / / /gdan sa sum cu pa mkhan chen skal bzang tshe dbang ni/ skye ba snga
ma zhwa lu'i gtsug lag khang la phyag dang skor ba 'ba' zhig byed pa'i sprang po mgon med pa zhig tu gyur pa las tshe 'phos nas/ mo yan gyi grong bkra shis dkyil khang
pa zhes bya bar khyim bdag g.yung drung tshe brtan gyi bur skyes/ smra shes tsam gyi dus snga ma'i skye ba dran te gzhan dag la skor ba byas pa'i phan yon gyis mi lus thob
tshul sogs bshad pa na thams cad ya mtshan du byung / gtsug lag khang la bskor ba byas pa'i phan yon mthu che bar shes shing 'ga' zhig nas sprang po'i skye ba yin 'dug
pas ming la sprang phrug thogs zer/ chung ngu'i dus blo shin tu rno ba dang chos snang che zhing khyad par

skor ba byed pa la 'dun pa zhig byung / pha ma dag gis zhwa lu'i btsun pa byed bcug nas chos rje rin chen don grub pa'i dge phrug tu bskyal/ der zhwa lu'i sgrub mchod rnams
kyi cho ga phyag len rnams bslab/ khyad par dus 'khor gyi cho ga gzhung / 'phreng gar sogs mkhas par shes/ re zhig nas bla ma rin chen don grub de thugs gtum po zhig yod
'dug pas rkyen byas te dus 'khor gyi dpe cha khyer nas lha sa bar bros phyin/ de nas rgyal dbang bskal bzang rgya mtsho la dus 'khor gyi cho ga 'phreng gar dang bcas pa
rgyugs 'bul byas pas rnam rgyal grwa tshang du 'jug pa'i bdag rkyen gnang / skabs shig rgya nag tu lcang skya rdo rje 'chang gi gdan sar dus 'khor gyi phyag len 'dzugs par
phyin pas dgongs bzhed 'grub ste/ phyir yong khar rje lcang skya rin po che nas khyod nged la phan thogs chen po byung / khyod rang bod kyi mi drag cig 'dod na yang nged
kyis yi ge bskur pas chog gsung / slar bod du slebs pa na sde pa gzhung gi rtse'i mgron gnyer mkhan po'i bsko 'ja' mdzad/ rang gi mos zhen gyi zhwa lu'i mkhan po byas chog
pa zhus pas kyang dgyes bzhin du gnang / zhwa lu'i gtsug lag khang gi g.yu thog shar phyogs ma gsar du spos/ dus 'khor gyi gar pa rnams la gar chas cha 'grig sogs dngos
'byor gyi zhabs tog rgya che bar bsgrub/ rgyal dbang mchog sku gong 'og gnyis kyi zhabs 'gyur dang gzhung sa chen po'i bstan srid kyi bya ba gang

la yang lhag bsam rnam dag gis kun nas bslangs te 'di phyi gnyis yod kyi legs tshogs kho na spel/ snga rting bsgril bas rgya nag tu lan gsum byon pas phyi ma paN chen dpal
ldan ye shes kyi sne shan la phebs dus gong ma chen pos kyang / bdag rkyen cho lo sogs stsal/ de yang mkhan po 'di nyid la lung dang rtogs pa'i yon tan gyi cha nas bsngags
su rung ba'i rnam thar ha cang gsal ba mi snang yang / gtsug lag khang dang dge 'dun gyi sde la rnam par dkar bas mdzad pa rgya che zhing bsod nams kyi dpal chen po dang
ldan pa zhig byung ngo / /de ltar sku zhang chen po grags pa rgyal mtshan yab sras rnams kyis gtsos/ tA'i su tu chen po byang chub rgyal mtshan sogs lha gzigs rlangs kyi
gdung brgyud rnams nas rgyal dbang bskal bzang rgya mtsho mchod yon gyi bar du bstan pa stobs kyis 'dzin pa'i chos rgyal gong ma de dag gis thub bstan spyi dang bye brag
zhwa lu'i bstan pa la yang gces spras su mdzad de/ mkhan po bsko ba'i tshe yang mkhas pa dang grub pa'i cha nas gzigs te bsko bar mdzad pas na/ zhwa lu ri mthil gyi dge
'dun rnams kyang de dang de'i gnas skabs su gyur pa/ de phyin chad nas ni bu ston thams cad mkhyen pa'i ring lugs 'di nyid kyang gzungs zad kyi nad pa sman pas bor ba ltar
gyur pas da lta yan la mkhan po'i mtshan gsol ba ji

snyed cig byon 'dug mod/ de dag 'jig rten gyi ngos nas zhwa lu pa'i dbon po'i go ni mi chod ka med yin 'dug /khri thog nas 'chad rtsod rtsom gsum gyis bstan pa la bya ba byas
tshul gyi rnam thar ni ci yang 'gyir med pa kho na'o/ mkhan rabs bshad pa'i skabs so/ / | gnyis pa rgyud sde bzhi'i cho ga phyag len rnams kyi rdo rje slob dpon ri phug
dbu mdzad chen mo zhes rgyal ba byang gling pa'i gdan rabs byon tshul zur tsam smos na/ de yang gdan sa 'di nyid bu ston thams cad mkhyen pa'i sku dus nas bar ma chad pa
zhig byang pa yin nges kyang thog snga ma rnams rtsad mchod pas 'bri bar ma spobs/ chos rje dpon po rin chen rgyal po la rgyal ba byang gling pa zer bas de nas da lta'i
bar byon tshul 'di ltar yin te/ / | / /rgyal pa byang gling pa dpon po rin chen rgyal po'i mtshan gsol ba de ni/ mkhyen rab rin po che'i thugs kyi sras dam pa bu lugs kyi
bstan pa la phyag rjes dang bka' drin shin tu che bar brtsi ba yin te lo rgyus kyi khyad par rgyas pa ni gong du spros zin to/ / | / /de nas mgo byas pa'i gdan rabs gnyis
pa ni rgyud sde 'dzin pa chen po bla chen chos rig rgyal mtshan gyis mdzad/ / / /gsum pa ni byang gling 'jam pa'i dbyangs rin chen bkra shis rgyal mtshan dpal bzang pos
mdzad/ / | / /bzhi pa ni chos kyi rje rin po che kun dga' mchog ldan pas mdzad/ / | / /lnga pa ni rdo rje 'chang dbang phyug rab brtan dpal

bzang pos mdzad/ / / /drug pa ni rje btsun ku sa li ba rgyal mtshan bzang pos mdzad/ / | / /bdun pa ni lha ba pa chen po yongs 'dzin rin chen rgya mtsho'i zhal snga nas kyis
mdzad/ / | / /brgyad pa ni rdo rje 'chang rin chen bsod nams mchog grub bstan pa'i rgyal mtshan dpal bzang pos mdzad de 'di yan gyi mdzad tshul bshad du yod pa dag ni gong
gi skabs su brjod zin pa nyid do/ / | / /byang gling gi gdan rabs dgu pa chos rje sangs rgyas 'od zer de ni/ thugs rgyud byams sems dang zhe dul che zhing rgyud sde rgya
mtshor gzhan dring mi 'jog pa'i mkhyen rab kyi snang ba rgyas la/ brtan mkhas kyi yon tan gnyis dang ldan pas gdul bya rjes su 'dzin pa la mchog tu dpa' ba zhig go/ /
/ /gdan rabs bcu pa ni rdo rje 'chang smon lam lhun grub kyis mdzad de/ de nyid ni sku gzhon nu nas kun mkhyen bsod nams mchog grub las rab tu byung zhing / dam pa de dang
mtshungs med chos rje klu sgrub rgyal mtshan/ mkhan chen rin chen 'jam dpal/ gnas gsar dpon rin po che ngag dbang blo gsal mchog ldan sogs yongs 'dzin dam pa mang du bsten
nas rgyud sde rab tu mang po'i tshig don la mkhas par bslabs/ phyis bsnyen rdzogs kyi mkhan po yang kun mkhyen bsod nams mchog grub nyid la zhus/ sde snod dang rgyud
sde'i don la dge bshes chen por byung pas

rgyal dbang lnga pa chen pos kyang ri phug gi gdan sar bsko 'ja'i phyag dam dang khri ston sogs stsal/ gdan sar phebs nas thos bsam sgom sgrub stabs gcig tu mdzad pas brgyud
pa gong ma'i byi rlabs zhugs te 'chad nyan shin tu 'phel zhing slob ma'i gtso bo yang / sku zhang blo bzang mkhas btsun/ grub dbang rin chen brtson 'grus/ rin sdings bla
ma rin chen bstan pa dar rgyas sogs brgyud pa zin pa mang du byung ngo / / / /gdan rabs bcu gcig pa pa chen grub dbang rin chen brtson 'grus de nyid ni/ byis pa'i dus nas
skyes stobs kyi shes rab shin tu che bas/ bu ston chos 'byung / dus 'khor chos 'byung / dus 'khor bsdus rgyud/ rgyud sde spyi rnam chen mo sogs blo 'dzin byas nas tshogs
rgyugs phul/ mkhan chen ratna manydzu shri/ mtshungs med smon lam lhun grub/ bla chen bsod nams rgya mtsho sogs la bu lugs kyi chos bka' phal che ba gsan/ chu pho 'brug
gi lo cho 'phrul zla ba'i tshes bco lnga la byang gling gi gdan sar phebs/ 'jig rten chos brgyad hrul bor zhig pas mkhas 'dod dang gzhan ngor mdzes chos lta bu mi mdzad
cing kyal ka dang ku re'i tshul du chos gsung pas/ grub pa'i dbang phyug ces pa'i mtshan yang de nas grags/ gsung gi brgyud pa zin pa'i slob ma yang / gnas gsar pa ngag
dbang kun dga' legs pa'i 'byung gnas/ 'jam mgon dpal ldan chos mchog /

grub chen byams pa rgyal po/ dus 'khor ba yon tan dar rgyas/ bsam gtan sgang pa ye shes rgyal mtshan sogs dge ba'i bshes gnyen mang du byon no/ / | / /gdan rabs bcu gnyis pa
chos rje rin po che 'jam dpal blo gsal ni/ zhwa lu sa stod rtse tho ba'i mi brgyud sku 'khrungs/ mkhan chen rin chen 'jam dpal pas rab tu byung zhing grub dbang rin chen
brtson 'grus sogs bla ma mang du bsten/ phyis slob gnyer dang bsnyen rdzogs grub nas ri phug byang gling gi gdan sa rgyun ring ba mdzad/ dge 'dun gyi spyi rdzas la thugs
lhag par dkar zhing drang tshugs che ba ma zad grwa rkyang snyom chung ri phug tu slob gnyer byed pa dag la dar chu phor gang re las med kyang 'gyed par gnang / ri phug
tu rgyun ja ma chad par gsanang bas grwa ba yang slob gnyer byed pa'ang mang du 'phel/ zhwa lu pa'i skya ser kun kyang dad mos che zhing 'chad nyan yang rgya cher mdzad/
grub dbang blo gsal bstan rgyan gyi rab byung mkhan po yang 'di nyid yin no/ / | / /gdan rabs bcu gsum pa chos rje 'jam dpal tshul khrims ni/ zhwa lu nub pa zhes bya ba'i
mi brgyud du 'khrungs/ byis pa'i dus nas 'jam dpal mtshan brjod la kha ton byas pas don blo la 'jags shing shes rab che bar gyur/ zhwa lur slob gnyer rnams thebs nas rgyal
rtse lha bo grwa tshang gi gdan sar phebs/ snga phyi nges med du sku zhang blo bzang mkhas btsun/ grub dbang nor bu chos 'phel/ la

stod chu bzang sprul sku/ 'brog khang pa 'jam dpal mkhyen brtse sogs bsten nas chos gsan/ rjes su ri phug gi gdan sar phebs nas 'chad spel mang du gnang bas brgyud 'dzin slob
ma bla chen byams pa smon lam bsam gtan/ lce btsun bstan 'dzin 'phrin las sogs yin la/ dgung lo brgyad cu gya lnga tsam bzhugs so/ / gdan rabs bcu bzhi pa bla ma byams
pa smon lam bsam gtan ni/ zhwa lu gnas gsar lung grong byang ma'i mi brgyud du sku 'khrungs/ chos rje smon lam lhun grub kyi sku skye yin par gleng / sku na phra mo nas
skyes stobs kyi shes rab che zhing byang gling 'jam dpal tshul khrims pa'i dge phrug mdzad nas dus 'khor bsdus brgyud yongs su rdzogs pa blo ba bzung / sa skya'i lha khang
mkhan chen byams pa chos bkra shis kyi drung du rab byung dang bsnyen rdzogs mdzad/ nyin ltar gyis mtshan brjod tshar nyi shu rtsa ga cig re ma chag par kha ton mdzad/
chos rje 'jam dpal tshul khrims pa dang bla chen dus 'khor ba 'jam dpal bzang po/ dkar po slob dpon 'jam dpal mkhyen rab sogs bsten nas dus 'khor gyi rgyud 'grel phyag len
sogs la mkhas bar bslabs/ gzhan yang sa skya'i bdag chen ngag dbang kun dga' blo gros/ lha khang chen mo'i zur 'chad pa rin chen rgyal mtshan/ rin sdings slob dpon rin
chen bstan pa dar rgyas/ srod rgyud mkhan chen bsam gtan rgya mtsho/ zhi ba lha'i sprul sku 'phags pa

dge legs rgyal mtshan sogs bla ma mang du bsten nas gsan bsam rgya cher mdzad/ phyis de dag las chos thob pa'i gsan yig kyang rtsam pa gnang / khang rnying grwa tshang dang
de rjes byang gling gi gdan sar phebs nas chos 'khor bskor/ dpal 'khor chos sde rin sdings pa/ dus 'khor ba/ chos 'khor ba rnams kying kyang gdan drangs nas chos mang du
zhus/ 'jam dbyangs bzhad pa dkon mchog 'jigs med dbang pos kyang rdor dbyings kyi dbang dang / dus 'khor gyi rgyud 'grel sogs gsan/ dgung lo drug cu re gsum pa la ri phug
tu sku gshegs/ / / /gdan rabs bco lnga pa chos rje rin chen byams pa chos 'phel ni/ zhwa lu bsam yas pa'i zhal ngo'i brgyud du me pho stag gi lo sku 'khrungs/ paN chen
dpal ldan ye shes kyi drung du rab tu byung zhing bsnyen rdzogs mdzad/ bla chen byams pa smon lam bsam gtan/ grub dbang blo gsal bstan rgyan/ lce btsun bstan 'dzin 'phrin
las sogs yongs 'dzin du bsten nas thos bsam rgya che ba gnang zhing thugs rgyud 'byongs pa'i tshad du phyin/ bu lugs kyi rgyud sde rnams la mkhas par gyur nas thog mar khang
rnying grwa tshang gi gdan sa mdzad/ der 'chad nyan rgyun ring pa gnang zhing gdugs dkar lha mang gi sgrub dkyil sogs kyang nag 'gros su sdeb/ de nas bla ma byams

pa smon lam bsam gtan sku gshegs nas byang gling gi gdan sar phebs te chos 'khor bskor/ slar thugs dam la sgril bar bzhed nas gdan sa yang bshol te ri phug shar gling gi char
sku mtshams thogs shig mdzad/ de nas dgun po zhwa lu mthil du phebs nas dgung lo lnga bcu nga bdun pa chu mo phag gi lo bzhi sde'i brang khang du sku gshegs/ / / /gdan
rabs bcu drug pa chos rje rin chen sbyin pa chos 'phel ni/ zhwa lu g.yu khang pa'i khyim du yab zhal ngo don ldan dang / yum bres snang bu khrid gnyis kyi sras su sku 'khrungs/
yab yum dag gis mtshan legs pa don grub ces btags/ de rjes rab tu byung zhal zhwa lu pa'i lugs kyi slob gnyer dang bsnyen rdzogs tshar nas dkar po grwa tshang pa'i
gdan sar phebs/ snga phyi nges med du bla ma rin chen don grub/ lce btsun bstan 'dzin 'phrin las/ mtshungs med byams pa chos 'phel/ grub dbang blo gsal bstan rgyan sogs
bshes gnyen dam pa mang du bsten nas chos gsan/ sa skyar phebs nas bdag chen dbang 'dus snying po la dbang chos du ma phul/ tshur yang kyai rdor dang phur ba'i dbang sogs
zhus/ bdag chen nas kyang / 'gyur med gzhom zhig bral ba'i brag ri'i rtser/ /mi 'jigs gdong lngas bteg pa'i khri steng du/ /khyab bdag gdod ma'i mgon po zhwa lu pa/ /rin
chen gtsug gi nor bu zhabs brtan shog /ces bya ba sogs

zhabs brtan bden chog dang bcas yongs 'dzin gyi gtso bor mnga' gsol mdzad/ de nas bla ma byams pa chos 'phel zur bzhugs gnang bas byang gling gi gdan sar phebs/ chos don du
gnyer pa dag la dpal dus kyi 'khor lo'i dbang sogs chos 'khor bskor/ de ltar gzhan don gyi skal ba rdzogs nas pho 'brug gi lo sman drug zla ba'i nyi shu lnga la byang gling
bla brang du sku gshegs/ / | / /gdan rabs bcu bdun pa chos rje rin chen lhun grub pa ni/ zhwa lu mo dben du sa mo phag la sku 'khrungs/ bla ma dam pa sbyin pa chos 'phel
ba'i dge phrug mdzad nas slob gnyer gnang ste dgung lo sum cu la byang gling gi gdan sar phebs/ der 'chad nyan gyi rgyun yang skyong bar mdzad/ gdan sar lo ngo bdun song
pa shing mo phag gi lo zur du bzhugs pa yin no/ /de nas bshad sgrub kyi bya ba 'phel rgyas su mdzad pa'i mthar nyid kyi dgung lo drug cu re gsum pa glang lo smin drug
can gyi zla ba'i yar ngo'i tshes bcu la sku gshegs/ / | / /gdan rabs bco brgyad pa bdag gi bla ma khyab bdag ye shes dpal 'byor de nyid/ zhwa lu dga' lung spag ra ba'i khyim
yab rje po thog rgod dang / yum ngag dbang chos 'dzoms gnyis kyi sras su me pho khyi'i lo la sku 'khrungs/ gzhon nu'i dus nas rang gi khu bo khang rnying dpon slob

gtsug rgyan pa'i dge phrug mdzad de kha bton chos spyod rnams bslabs/ chos rje gsung rabs rgya mtsho la rab byung dang dge tshul bsgrubs/ dgung lo bcu gsum tsam la ri phug
tu dge rgan sku gnyer rin chen bstan 'dzin gyi drung du bzhugs nas rgyud sde bzhi'i cho ga'i dpe 'dzin la 'grus par mdzad/ bla ma dam pa byams pa smon lam bsam gtan la rtse
mo rigs bsdus kyi dbang sogs dang / chos rje byams pa chos 'phel pa la dus 'khor gtso bor smos pa'i dbang bka' mang ba gsan te dkyil 'khor so so'i phyag len gar dbyangs
bris thig sogs la dpyis phyin par sbyangs nas ring por mi thog par mkhas pa'i go 'phang brnyes/ dgung lo nyi shu lon nas rje btsun bla ma blo bzang dge legs dpal bzang
po'i drung du bsnyen rdzogs bzhes/ mkhan po de nyid dang / lce btsun bstan 'dzin 'phrin las/ grab mchog blo gsal bstan rgyan/ gong gi bla ma gnyis pa bcas la rtsa ba'i bla
ma bka' drin can du 'dzin cing / gzhan yang chos gsan pa'i bla ma ni/ chos rje sbyin pa chos 'phel/ chen po ye shes bkra shis/ dpon slob rin chen legs grub/ chos rje khang
rnying pa rin chen skal bzang / sa skya pa ngag dbang kun dga' blo gros/ bdag chen dbang 'dus snying po/ bco brgyad khri chen ngag dbang kun dga' mkhyen rab sogs yongs
su dril bas bla ma nyi shu tsam dad cing gus pa'i sgo nas mnyes par mdzad cing de

dag las chos kyi gsan pa mtha' yas par mdzad pa yin no/ /de nas thog mar rab rgyas grwa tshang gi gdan sar phebs nas 'chad nyan gyi rgyun skyong ba mdzad/ dgung lo lnga bcu
nga gcig pa 'dzin byed ces pa me pho byi ba'i lo smin drug can gyi zla ba'i tshes bco lnga la ri phug gi khri thog tu phebs/ der lo gcig lhag tsam las ma bzhugs par khri
bshol nas bsam gtan khang bur thugs dam la bsgril nas bzhugs shing don du gnyer ba dag la gsung chos kyang ci rigs pa gnang/ rtse chen dus 'khor pa dang / dbang ldan chos
'khor bdag gis kyang dgon par spyan drangs te rtse mo rigs bsdus kyi dbang sogs zhus/ rgyun par ri phug tu thugs dam kho na mdzad/ zla ba ngo re bzhin gyi yar ngo mar ngo'i
tshes bcu dag la rje btsun na ro mkha' spyod ma'i sgrub mchod rgyas pa re yang gnang / da rgan po 'chi khar oM gsum ma kha re bgrangs nas sdod pa min pa gzhan nyams
len gyi chos tsam mi yong ba 'dug gsung pa zhig yod kyang de 'dra khengs skyung ba rang yin/ don la thugs dam zab mo kha chu bo'i rgyun bzhin du bzhugs nas dgung lo drug
cu bzhes pa shing mo bya'i lo/ /dbo zla ba'i tshes bcu gnyis la zhi bar gshegs so/ / / /gdan rabs bcu dgu pa chos rje ye shes bsam grub ni/ lcags mo yos la 'khrungs/ chos
rje byams pa smon lam bsam gtan la

rab byung dang / grub dbang blo gsal bstan rgyan la bsnyen rdzogs zhus nas khang rnying slob dpon mdzad/ dgung lo zhe brgyad pa sa pho stag gi lo byang gling gi gdan sar phebs/
der lo ngo bcu khri bzang nas me mo phag la zur bzhugs mdzad nas/ dgung lo drug cu re drug pa me pho spre'u'i lo zhwa lu'i gzim khang byang du sku gshegs/ / | / /gdan
rabs nyi shu pa chos rje skal bzang don grub ni/ 'khrungs sa zhwa lu phu shar gyir sgang pa yin/ bla ma dam pa ye shes dpal 'byor gyi rjes su bzungs nas rab rgyas bla ma
dang de rjes byang gling gi gdan sar phebs te der sku gshegs/ / / /gdan rabs nyer gcig pa chos rje rin chen dpal ldan da lta khri thog na bzhugs bzhin pa'o/ /ri phug byang
gling gi gdan rabs zur tsam smos pa'i skabs so/ / / /gsum pa gong smos kyi gdan rabs sogs su ma byung pa'i bu ston thams cad mkhyen pa'i gdung 'tshob kyi bla ma dge ba'i
bshes gnyen phyi rabs kyi gdul bya rnams la bka' drin che ba 'di rnams yin te/ de yang rdo rje 'chang rin chen bsod nams mchog grub yab sras dag gi gsung las 'khrungs
pa'i mkhas grub rin chen chos legs/ bla chen bsod nams rgya mtsho/ 'brog khang pa 'jam dpal mkhyen brtse/ 'jam mgon dpal ldan chos mchog ste bzhi yin na/ mkhas dbang rin
chen chos legs ni/ 'khrungs yul zhwa lu'i chu bskor rje sde ba yin/ rigs

pa'i gnas mtha' dag la mkhas shing byang sems zhi dul che la dbang lung man ngag mang po'i gter mdzod du gyur pa zhig go / / /bla chen bsod nams rgya mtsho ni gzhis ka rtse
sgo ri pa'i zhal ngo'i brgyud du sku 'khrungs shing gzhon nu'i dus nas tshul khrims rnam par dag la dus 'khor bsdus rgyud la sogs pa'i gzhung mang dag thugs su chud cing
gsang 'dus rim lnga dang gshed dmar sa spros med kyi rnal 'byor rnams nyams su bzhes pa'i thugs dam rtogs pa bzang ba dang / zhwa lu mthil gyi chen po'i gdan sar phebs nas
bu ston bka' 'bum la sogs pa'i chos 'khor rgyun ring ba bskor nas zhwa lu pa'i bstan pa la bka' drin che ba mdzad pa yin no/ / / /'brog khang pa grub dbang 'jam dpal mkhyen
brtse de ni ri phug tu tshe blos btang gis sgrub pa 'ba' zhig mdzad nas nyams rtogs bzang po thugs la 'khrungs pa'i rnal 'byor gyi dbang phyug chen por grags shing
'chad nyan kyang rgya cher gnang ba'i 'phrin las kyi rgyun ma chad par yod do/ / / /'jam mgon dpal ldan chos mchog de ni zhwa lu tshe dben gyi nor rgyas khang gsar zhes pa'i
khyim du 'khrungs nas phyis rim gyis dge bshes chen por gyur ba'i mthar mthil gyi tshogs chen dbu mdzad dang rjes khang rnying grwa tshang gi gdan sa yang re zhig gi
bar du bzung / de nas ri

phug tu bya bral kun spang gi brtul zhugs lhur bzhes nas thugs dam sgrub pa gtso bor mdzad/ don gnyer can gyi gdul bya bsam gyis mi khyab pa smin grol la bkod cing / ka thog
rig 'dzin tshe dbang nor bu/ lcang skya rol pa'i rdo rje/ klong rdol blam ngag dbang blo bzang sogs kyis kyang dam pa 'di nyid kyi zhabs la gtugs nas chos mang du zhus
so/ /bla ma de dag gi gsung las 'khrungs pa'i dge ba'i bshes gnyen 'chad nyan gyi rgyun 'phel ba la grags che ba 'di rnams yin te/ sku zhang blo bzang mkhas btsun/ dus 'khor
bla chen 'jam dpal bzang po/ grub chen byams pa chos rgyal/ chos rje rin chen don grub dang bzhi'o/ / | / /sku zhang blo bzang mkhas btsun ni 'khrungs sa zhwa lu mo dben
pa yin kyang gnas gsar dge 'phel gyi gdung rgyud pa zhig gi zur sras su grags pas sku zhang pa'i mtshan thogs/ phyis rim gyis khang rnying grwa tshang gi gdan sa bskyangs
te 'chad nyan rgyun ring ba gnang / gsang 'dus sogs la yig cha 'ga' zhig kyang gsung rtsom dzad pa dang lung rtogs kyi yon tan rgya che la gzhan phan 'phrin las kyi
rgyun bzang ba byung ngo / / | / /dus 'khor ba bla chen 'jam dpal bzang po ni/ zhwa lur sku 'khrungs shing chos sgor zhugs nas rgyud sde spyi dang khyad par dus 'khor mkhas
pa rang mkhyen/ rjes su nyang stod mkhar kha dus 'khor ba'i gdan sar phebs nas

chos 'khor bskor/ sku tshe'i mjug la ri phug tu bzhugs nas dus 'khor/ gsang 'dus sogs rgyud ssade mang po'i dbang bka'/ bshad bka'/ khrad bka' sogs kyi 'chad spel gnang zhing
dgung lo dgu bcu la nye ba bzhugs par grag go / / /bla ma byas pa chos kyi rgyal po ni/ 'khrungs rA tsa shar nub kyi mda' rtse tho zhes pa yin/ chung ngu'i dus nas zhwa
lur btsun pa mdzad nas e waM mkhan chen thams cad mkhyen pa tshul khrims lhun grub pa'i drung du rab byung dang dge tshul bsgrub/ mtshan byams pa rin chen lhun grub chos
kyi rgyal po zhes btags/ mkhan chen de nyid kyi drung du/ mi g.yo ba dkar po/ 'jam dkar ma ti lugs/ sman bla/ rnam 'joms ljang sngon sogs kyi rjes gnang gsan/ 'jam mgon
dpal ldan chos mchog pa'i drung du/ gsang 'dus mi bskyod pa/ 'jam rdor/ gshed skor/ mnyam sbyor/ rigs bsdus/ ma hA ma ya/ padma dra pa sogs dbang bka' shin tu mang ba gsan/
grub dbang rin chen brtson 'grus la dus 'khor dang kyai rdor sogs gsan/ bla chen bsod nams rgya mtsho dpal mchog rigs bsdus sogs kyi dbang bka'/ chos skyong gi rjes gnang
sgrub skor sogs dang / 'brog khang pa grub dbang 'jam dpal mkhyen brtse la 'od zer can ma'i rjes

gnad las tshogs/ phyag rdor 'byung 'dul/ tshe dbang mda' 'phel ma/ sgrol ma nyi su rtsa gcig gi rjes gnang sogs chos bka' mang ba gsan/ gnas gsar rdo rje 'chang ngag dbang
kun dga' legs pa'i 'byung gnas kyi drung du/ mkha' 'gro rgya mtsho'i skor/ rdo rje 'jigs byed sogs kyis mtshon dbang chos mang ba gsan/ /thog rig 'dzin chen po tshe dbang
nor bu la dus 'khor sbyor drug sogs gsan/ brag g.yab sku skye phun tshogs rgya mtsho'i ma chos rdo rje la 'jam dpal gsang ldan/ phyag rdor 'khor chen/ rdo rje gdan bzhi
sogs kyi dbang bka'/ gshed dmar spros med sogs khrid bka' mang ba gsan/ rin chen 'jam dpal chos dbang la bde mchog lcu i pa'i dbang bka' sogs gsan/ slob dpon 'jam dpal chos
dar la gsung 'dus rim lnga sogs gsan/ gzhan yang chos 'brel thor bu gsan pa'i bla ma ni/ grub dbang sangs rgyas bstan pa/ thar rtse nam mkha' bsam grub/ ngor pa dge slong
chos 'phel rgya mtsho/ rje btsun blo bzang ye shes/ rgyal dbang bskal bzang rgya mtsho/ byang gling pa 'jam dpal tshul khrims/ rin chen 'jam dpal bstan 'phel/ yongs 'dzin
rin chen 'jam dpal don grub sogs mang du bsten nas thos pa rgya mtsho'i pha rol du phyin par mdzad do/ /dgung lo nyi shu lon nas bkra shis lhun po'i shar rtse zhal snga
nas yol dkar ba blo bzang mgon pos mkhan po

mdzad de bsnyen rdzogs bzhes/ de nas slob gnyer rnams tshar ba dang chen po byang ma'i gdan sar phebs nas 'chad nyan gnang pas/ re zhig gi tshe zhwa lu bla brang pa'i las byed
rnams dang thugs ma mthun par/ khong tshos bla ma nyid kyi phyag zhabs kyang bkyigs nas bla brang du btson la bzungs/ zhwa lu mthil gyi grwa pa rnams ni ri phug tu sgrub
mchod la bzhugs skabs yin gshis/ der lha mo'i cho 'phrul yin nam zer/ bud med gcig gis ma Ni chen mo nas rgyang skad chen pos ri phug ti btsun pa kun bos nas lo rgyus
bshad pas/ grwa pa rnams ha las ste zhwa lur rgyug nas bla brang gi sgo rtsar bsdad kyang sgo bsdams nas brda lan tsam yang ma byung / / / /dgon bla brang la me rgyag pa
yin no byas pas/ nang gi lte bo kun yang gtsug lag khang dang bla brang la bar khyad kyi chos nas 'brel med par brten/ mes bsregs kyang dog pas bred nas de ma thag bla ma
phyag zhabs bkyigs bzhag pa de ga la rab gsal ring mo'i sgo mang nas mar zhul thag la bsrings dgos pa byung / de lta bus rkyen byas te kha mchu cher langs pas thugs skyo
ba skyes nas ri phug gi rin chen skyed tshal du tshe blos btang gi sgrub pa 'ba' zhig mdzad/ dpal dus kyi 'khor lo'i sbyor ba yan lag drug dang gsang 'dus rim lnga'i rnal
'byor sgom pa lhur bzhes pas

nyams rtogs khyad par can 'khrungs/ yul gyi gzhi bdag a sho'i brag btsan pa sogs mi ma yin mthu bo che rnams kyang dad nas dngos su 'ongs te zhabs tog byed pa byung / de'i
tshe sngar zhwa lu bla brang du sku la bdo ba'i lte bo thog rgod zer pa la yang kho rang gi mthong yul du rje nyid nam mkha' la 'phur byon pa'i chos gos kyi grwa zur kho'i
mig la rdeg cing 'dug zer/ nyin mtshan kun tu smre dngags drag po 'don dgos pa'i mig la zug zer bzod glags med pa byung ste rje nyid kyi drung du 'ongs nas bshags pa phul
bas/ zhabs skyong ba mdzad nas zhabs mthil lces bldags gyis gsung / khos kyang de ltar byas pas mod la sngar gyi sdug bsngal las grol ba sogs tshar gcod rjes 'dzin gyi
nus pa che bar bstan/ de nas don gnyer can mang po la/ dpal mchog rigs bsdus/ dpal mchog rdo rje sems dpa'/ 'jam dpal gsang ldan/ sangs rgyas mnyam sabyor sogs dus der dbang
rgyun chad du nye ba mang po'i dbang bka' dang / sbyor drug / rim lnga/ spros med sogs kyi chos 'khor rgyun ring ba bskor/ mthar zhing khams 'phos nas bur zhu ba'i tshe
yang / ljags spyan/ thugs sogs ma tshig par byon zhes grags/ brgyud 'dzin thugs kyi sras grub dbang blo gsal bstan rgyan/ lce btsun bstan 'dzin 'phrin las/ byang gling
pa byams pa chos 'phel/ chen po ye shes bkra shis

rnams so/ / | / /chos rje rin chen don grub de ni/ 'khrungs sa zhwa lu mo dben pa yin/ bla chen bsod nams rgya mtsho/ 'jam mgon dpal ldan chos mchog /grub dbang rin chen brtson
'grus/ chos rje 'jam dpal tshul khrims/ ka thog rig 'dzin tshe dbang nor bu/ sa skya pa ngag dbang kun dga' blo gros sogs bsten nas rgyud sde spyi dang khyad par dus
kyi 'khor lo la sbyangs/ rab rgyas grwa tshang gi slob dpon re zhig gi bar mdzad/ de rjes ri phug tu kun spang mdzad nas bzhugs/ dus 'khor nas bshad pa'i go la/ skyes bu'i
lus tshad/ sham bha la'i zhing bkod/ dpal ldan 'bras spungs kyi mchod rten sogs kyi dpe ris kyang mang du bkod/ khyad par gar dbyangs bris thig gi phyag len spel ba la
spro ba cher mdzad nas de dang de la mkhas grags thon pa'i slob bu yang mang du byung / gzhan yang dbang rjes gnang mi 'dra ba mang po'i rgyun 'chad spel gnang ba sogs bu
lugs kyi bstan pa la phyag rjes che ba mdzad nas sku tshe'i mjug la lhan sngon gyi ri khrod du phebs nas der zhing brje ba'i tshul bstan slob ma'i gtso bo/ chos rje gsung
rab rgya mtsho/ lce btsun bstan 'dzin 'phrin las/ rab rgyas slob dpon rin chen legs grub/ khang rnying slob dpon rin chen skal bzang

dkar po slob dpon spyi nang chos 'phel sogs 'chad nyan 'pher ba mang du byung ngo / / | / /grub dbang blo gsal bstan rgyan de nyid ni/ 'khrungs sa zhwa lu mo dben du yab jo
btsun sangs rgyas tshe dpal dang / yum sras mo dpal gyi sras spre'u zhes pa me mo lug gi lo sku bltams/ dgung lo lnga tsam gyi dus nas mi rtag pa dang 'khor ba la zhen pa
ldon pa'i nges 'byung dang skyo shas drag po lan mang du 'khrungs/ yab kyi klog sogs bslabs pas 'bad rtsol cher mi dgos par mkhyen tsang dgung lo bdun bzhes pa chu mo glang
gi lo/ /ri phug chos kyi pho brang chen por phebs nas rje bla ma byang gling pa rin chen 'jam dpal blo gsal dpal bzang po las rab byung dang dge tshul gyi sdom pa bzhes/
mtshan rin chen blo gsal bstan rgyan zhes pa'ang de nyid kyis btags/ rjes su thu'u bkwan rin po che blo bzang chos kyi nyi mas blo gsal bstan pa'i rgyal mtshan du bsgyur
ba mdzad/ zhwa lu pa'i don zhags/ rdor dbyings/ rtse mo/ dus 'khor sogs kyi slob gnyer gnang nas ri khrod byams pa gling du bi lung bla ma yon tan rgya mtshos bka' 'gyur
gyi lung gnang gi 'dug pa der yongs su rdzogs pa gsan/ de nas smon grub khyung rtser ma bab tha'i ji tshe ring bkra shis kyi mchod gnas mdzad dgos pa'i zhu ba phul ba
ltar der phebs nas bka' 'gyur klog 'don gnang

bas sngar thugs la nges 'byung drag po yod pa'i khar mdo sde rnams gzigs pas rkyen byas te 'khor ba'i phun tshogs gang la yang mi smon zhing de bzhin gshegs pa'i rnam thar
la rjes su slob 'dod kyi dad pa tshad med pa 'khrungs/ snga phyi dril bas bka' 'gyur yongs su rdzogs pa tshar gsum rje rang nyid nas klog par mdzad/ bla ma dam pa byams pa
chos kyi rgyal po/ byang gling pa 'jam dpal tshul khrims/ dkar po chos rje ye shes grags pa sogs las bu lugs kyi dbang chos rnams gsan zhing de rjes 'ba' ra ba'i kun mkhyen
chos rje ngag dbang ye shes de nyid sngar ngo mkhyen cing thugs la 'dogs par yod pas 'ba' ra'i yang dgon bla brang du phebs/ rje de nyid la skyes mchog chen po'i gdams
pa rnams rdzogs pa zhig gnang dgos tshul zhus pas/ bla mas kyang dgyes bzhin du zhal gyis bzhes nas/ thar par 'jug pa'i gru bo skor gsum/ 'ba' ra ba'i khrid chen brgyad/
rje yang dgon pa'i ri chos chen mo sogs chos bka' shin tu mang ba gnang / smon lam lhun grub zer ba'i ras gzhig dang gnyis pos/ lus sbyong lnga bcu pa dang nyi shu pa
sogs 'khrul 'khor gyi lag len rnams kyang legs par bslabs/ de nas dbus phyogs su rgyal dbang bskal bzang rgya mtsho la

bsnyen rdzogs zhu ba'i phyir du phebs kyang stabs 'grig min gyis phur lcog ngag dbang byams pa'i drung du bsnyen par rdzogs pa'i sdom pa bzhes te dge slong gi khrims nyis brgya
lnga bcu rtsa gsum gyi bcas mtshams phra zhing phra ba'i bar thams cad legs par srung bar mdzad/ bla ma de nyid sogs la sems bskyed kyang gsan nas byang sa'i gzhung
la thos bsam mthar phyin pa bskyangs te byang chub sems dpa'i tshul khrims yang dag pa la gnas bar mdzad/ slar yang 'ba' ra ba'i kun mkhyen chos rje'i drung du gsung chos
kyi lhag ma rnams gsan pa dang sgrub pa mdzod dgos pa'i snyan gsan 'bebs par phebs pas/ khyod sgrub pa byed rgyur 'dug gsungs nas thugs shin du dgyes par mdzad/ de yang
rje nyid kyi sgrub pa'i zhal bkod bsdus pa las/ bla ma rin po che la sgrub pa yun ring gi dam bca' zhig phul nas/ dge sbyor byed lugs kyi zhal bkod gcig zhus pa la/ 'di skad
gsungs/ sgrub pa gnyugs su bsring ba'i dam bca' len pa nan tar bzang / sgrub pa byed lugs la 'di ltar dgos pa yin/ dge sbyor gyi mgo legs par 'don pa'i ming kho/ tshe
stod tshe smad thams cad du gnas ri khrod kyi dgon pa bsten pa zhig dgos/ tshe 'di'i sgrub blo skad cig kyang med pa zhig dgos/ nye 'brel gyi 'khri ba legs par chod pa cig
dgos/ nor longs spyod kyi gsog rum nam yang

spong ba cig dgos/ pha yul gyi sred pa rtsa ba nas chod pa cig dgos pa yin/ zhes sogs zhal gdams mang du gsung tshul phyi yi ge zur na gsal ba ltar ro/ /kun mkhyen chos rje
'di ni gnyag dznya na ku ma ra'i skye ba yin par ayon rin po che'i lung gis zin cing nyid kyi mnal lam du'ang rgyal dbang lnga pa chen po la gsung chos 'ga' zhig 'bul dgos
pa'i grabs byas pa rmis tshul gsung ba la dpags na zur chos dbyings rang grol dang yang thugs rgyud gcig par zhal gyis bzhes par mngon zhing / rje nyid kyi rtsa ba'i bla
ma bka' drin can du 'dzin no/ /zab mo brag pa rje 'phrin las chos 'phel gyi thugs sras dam pa bsam gtan sgang gi bla ma ye shes rgyal mtshan la dpal ri bo dga' ldan pa'i
lugs kyi phyag chen rtsa ba rgyal pa'i gzhung lam gyi khrid dang / gcod dbang nam mkha' sgo 'byed/ gcod gzhung thar 'dod ded dpon ma'i khrid/ gzhan yang lam rim blo sbyong
gi skor dang / rgyal sras bka' 'bum/ bcu gcig zhal gyi dbang sogs dge lugs kyi chos bka' mang ba gsan/ bla ma 'di nyid 'phags pa'i gnas brtan pa ku la'i rnam 'phrul
yin gsung / shin tu mos pa mdzad/ de ltar thos bsam gyi sgro 'dogs chod nas dgung lo bzhi bcu bzhes pa me pho khyi lo nas brtsams te mthar sku ma gshegs kyi bar ri

phug gi sgrub khang rnam grol yang rtser gzims sgo'i them pa mi 'da' pa'i sku mtshams kho na la bzhugs so/ /de yang phal cher bug sgo 'dag sbyar mdzad de chab sogs kyang phyi
nas wa yur btsugs nas 'dren par mdzad/ lo re'i khongs su dbu skra lan re bsil ba mdzad pas de 'brag mkhan re skas btsugs nas nang du 'gro/ de tsam las gzhan pa'i rgyu
'grul bcad nas sgrub pa shin tu dam pa mdzad/ skabs shig sa skya'i bdag chen ngag dbang kun dga' blo gros dbus phebs gnang ba'i la zhor du zhwa lu'i ri mthil gyi gnas gzigs
mdzad nas phyi nang su la yang dogs gnas med par rje nyid kyi bug sgo'i 'gag tu byon yun ring po'i bar bka' mchid mdzad cing bzhugs pas/ de nas 'dag sbyar yang bshig ste
sku mtshams cung zad slod de mjal mkhan byung tshad gtong ba dang gsung chos kyang ci rigs pa gnang zhes grag go/ rje thu'u bkwan pa blo bzang chos kyi nyi ma yang zhwa
lu'i gdan sar phebs nas mjal zhing chos 'brel zhu ba gnang pas dpon slob thugs yid gcig tu 'dres/ thu'u bkwan rin po ches rje nyid la zhal gdams gnang ba 'di ltar ro/ /gnas
'khor ba'i phun tshogs thams cad la/ /yid gting nas log pa'i skyo shas kyis/ /chos sgrub pa snying por mdzad pa yin/ /khyod blo gsal bstan pa'i rgyal mtshan gyis/ /'dir
bsnyen bkur lha rdzas bcas bsrings shig /tshe

'di phyi'i mdun ma sgrub tshul gyis/ /gtam tshigs su spel ba dgos so zhes/ /gzugs yi ger bris nas bskur ba 'byor/ /dus deng sang rab byung thams cad kyi/ /chos thos pas bsgom
pa yal bor nas/ /tshong zhing las bun bskyed la sogs pa/ /dman khyim pa'i bya ba nyams len dus/ /tshe 'di snang 'khri ba kun bcang nas/ /mchog thar pa sgrub la rtse gcig
tu/ /thugs brtson pas gzhol ba khyed rnams la/ /bdag snying gi khong nas yi rangs so/ /lar da dung ji srid 'tsho yi bar/ /gyong lto gos gnyis la legs bkur nas/ /rten dal
'byor snying po len pa la/ /khyod snying rus skyed cig bstan rgyan pa/ /gzhi dam sdom rtsa ltar yal bor nas/ /lam bskyed rdzogs bsgoms kyang don med yin/ /don de phyir
srung sdom dag pa la/ /gnad dam par zungs shig bstan brgyan pa/ /lam mthun mong rim par ma sbyangs par/ /dpal gsang sngags 'jug pa'i gnas med pas/ /chos byang chub lam gyi
rim pa la/ /rgyud sngon du sbyongs shig bstan rgyan pa/ /rgyud kun slong ngan pa'i dbang gyur na/ /chos gang byas ngan 'gro'i rgyu yin pas/ /khyod nyams len gang byed
byang sems kyi/ /rtsis zin par mdzod cig bstan rgyan pa/ /dus nyin bzhin dag pa gang byas kun/ /dpal rdzogs pa'i sangs rgyas rgyur bsngo zhing/ /

de dmigs med lta bas rgyas btab na/ /dge 'dzad med 'phel lo bstan rgyan pa/ /lo zla ba re re tsam bsgoms pas/ /rgyud gang yang phyin par mi 'gyur pas/ /yun tshe dang sgrub
pa snyoms pa 'di/ /don gtso bo yin no bstan rgyan pa/ /'dir cung zad bsags pa'i dge ba yis/ /khyod sgrub pa gegs med mthar phyin cing / /gnas 'og min chos kyi pho brang der/
/dus myur du zhal 'dzoms 'gyur bar smon/ / zhes so/ /gzhan yang rje nyid sku mtshams dam po la bzhugs dus/ /byang chub sems dpa' dri med grags pa'i rnam 'phrul ma hA
paNDi ta dkon mchog 'jigs med dbang po zhwa lu'i phug tu phebs/ /de'i tshe rje nyid nas nged kyi bug sgor spyan zur g.yas nas zhal mjal dang phyag dbang gnang dgos zhes yi
ge phul bas/ kun mkhyen 'jigs med dbang po bug sgor mjal nas zhal mjal dang byin rlabs stsal ba'i lo rgyus de nyid kyi rnam thar nang na'ang yod ces zer/ da ltar sgrub
pa nyams su bzhes nas thugs rgyud la myong rtags 'khrungs tshul yang rje nyid kyi zhal nas/ bsre pa skor gsum la sogs chos drug gi /nyams len mi zhan nyams 'og tshud lags
kyang / chos log yin snyam ngag la bstan pa na/ /phan thogs mi 'gyur rang sar bsgom nus shog /gnyid ni phal cher 'od gsal ngang du 'gro/ lta log mi rung tshar gcod sla mod
kyang / /rang 'dod

las sbyor nyes pa che bsrung zhing / /bstan 'gro'i don 'gyur las la sbyor nus shog /ces dang / bdag gis rtse gcig bsgoms pa'i nus pa dang / /nang gi rtsa rlung khams kyis byed
pa yis/ /phyi ru lha sogs mthong snang mang yod kyi/ /mchog tu mi 'dzin gsang ba mi sgrog shog /de bzhin rig pa dwangs pa'i ngang nyid la/ /rang dang gzhan la bzang ngan
du ma zhig /byung dang 'byung 'gyur shes kyang zag bcas la/ /yid brtan mi rung kha rog sdod nus shog /ces gsungs pa ltar yon tan thams cad bum nang gi mar me bzhin du
mngon par mi mdzad kyang cung zad tsam ni tshig zur de dag las shes so/ gsung las 'khrungs pa'i slob ma'i gtso bo yang khyab bdag byang gling pa rin chen byams pa chos 'phel/
chos rje sbyin pa chos 'phel/ rje bla ma ye shes dpal 'byor/ /bya bral bla ma blo bzang rgyal mtshan/ spong ba pa chen po rje drung 'jam dbyangs bshes gnyen/ chos rje
ma Ni ba rin chen don grub sogs mang du byon no/ /bu ston thams cad mkhyen pa'i rnam thar snyim pa'i me tog dang / zhwa lu'i chos rab gsal sogs par pod longs tsam yang
bzhed par mdzad cing / gzhan yang gzhis ka rtse'i bshas ra 'bum pa nyams gsol gnang bas mtshon sku gsung thugs rten bskrun pa

dang / dge 'dun gyi sde la bsnyen bkur sogs rnam par dkar ba'i mdzad 'phrin re re nas smos mi lang zhing / dgung lo bdun cu don drug bzhes pa chu pho khyi'i lo chu stod zla
ba'i nyi shu gcig /kun mkhyen bu ston chen po dga' ldan gyi gnas su gshegs pa'i dus tshod kyi steng du thugs dam zab mo'i ngang nas gshegs pa'i tshul bstan/ sku gdung ril
por bzhugs pa'i mchod rten dang / gzims lam sku 'dra sku tshad dang mnyam pa sogs ri phug tu bzhengs so/ lce btsun chen po bstan 'dzin 'phrin las de ni/ zhwa lu phu nub
kyi gnas gsar dge 'phel du/ yab sku zhang pa'i gdung brgyud zhabs dang dpal chen don grub dang / yam kun dga' dpal mo gnyis la sras sku mched bzhi tsam 'khrungs pa las/
rje 'di nyid gsum pa yin cing / de'ang lhums su bzhugs pa'i tshe yum gyi rmi lam du mchod rten gcig gi nang nas gcig skye ba sogs rmi ltas ngo mtshar ba de 'dra kha yar byung
ngo / /da nas shing pho byi ba'i lo dpyid zla ra ba'i gza' tshes bzang po'i nyin sku 'khrungs/ de'i tshe 'brug gi skad lta bu sgra shin tu che ba zhig kyang brgyab pas/
nye logs kyi yul mi dag de ring sku zhang pa tsho thugs spro mdzad pa e yin/ me mda' gcig kyang bus song zer skad/ chung ngu'i dus nub gcig yab kyi chibs pa chos nyid
smug 'dzin zer ba

zhig yod pas/ de'i ming thugs la yang yang shar bas mtshan phyed tsam gyi ring mnal ma byung / ji zhig nas yul snang thams cad stong par 'dug dgongs pa'i lta ba rang 'khrungs
su byung pa dang / yang nub gcig mnal lam du bu mo 'ga' re nas nam mkha' la sus kyang mi reg /reg na dga' ba la zer/ ngas reg 'ong / nga pang du long las the gcig gsungs
pas/ bu mo gcig gis btegs nas nyid kyi phyag tu 'khyug pa lta bu zhig bsnams te nam mkha' la yug yug mdzad pas/ gnam rgyan 'dra mo zhig la thug nas nam mkha' thams cad
ling ling byas pa 'dra zhig byung pas/ bu mo rnams dga' nas ngo mtshar de 'dra zer ba'i mod la mnal sad/ phyis de skabs kyi rmi lam de yang chos nyid kyi don phran bu go
ba 'di la lta ba 'dug gsung / dgung lo bcu gsum tsam la ri phug byang gling bla brang du chos rje 'jam dpal tshul khrims pa'i drung du rab byung mdzad/ der bzhugs nas 'jam
dpal mtshan brjod dang / sku stod rnam gsum sogs nyer mkho'i chos spyod rnams 'dzin skyor 'grus pa gnang zhing rje 'jam dpal tshul khrims pa'i gsung gis/ zhabs drung bgres

pa dag la dpyad na khyed shes rab che rgyu rang mi 'dug /'on kyang sku zhang pa'i chos rje gong ma rnams yo ga rnal 'byor rgyud kyi bstan pa spel mkhan yin pas/ khyed kyang
rtse mo rigs bsdus kyi slob gnyer byas pa drag gsung / rtse mo'i dpe 'dzin mdzad cing yod pa na/ dpal 'khor chos sde'i nang tshan dus 'khor shar chen pas gdan sar phebs
dgos pa'i snyan zhu 'bul mkhan slebs te/ yab yum dag gis sku na phra ba sogs kyi mi yong shes thag bcad 'dug kyang / a khu bsod nams lags kyi zhal bzhes gnang grub pas/ dar
rtse mo'i dpe 'dzin gyi 'phrog shol te rgyal rtse'i dge rtsar dgas pa'i bde mchog mkha' 'gro rgya mtsho'i slob gnyer mdzad/ de nas nyid kyi dgung lo bcu drug bzhes pa
sa mo yos kyi lo/ chos grwa chen po dpal 'khor bde chen du phebs nas dus 'khor shar chen pa'i bla ma mdzad cing / snga phyir rje 'jam dpal tshul khrims pa'i drung nas/ 'chi
med rnga sgra dang / rdo rje mi 'khrugs pa sogs kyi dbang bka'/ sems nyid ngal gso sogs khrid 'ga' zhig kyang gsan/ dus 'khor ba bla chen 'jam dpal bzang po la dus 'khor
sku gsung thugs yongs rdzogs/ gsang 'dus mi bskyod pa/ gshed dmar lha lnga sogs kyi dbang

zur bka' mang ba gsan/ bla ma byams pa chos kyi rgyal po la/ sbyor drug /gsang 'dus rim snga/ gshed dmar spros med sogs khrid bka' chen po rnams dang / dpal mchog rigs bsdus
sogs kyi dbang bka' mang ba gsan/ bla ma rin chen don grub la/ bde mchog lo nag phyag rdor 'gro bzang / rnam sras kyi rjes gnang skor rnams gsan/ rje nyid kyi gcen bco
brgyad khri chen ngag dbang kun dga' mkhyen rab la rdor 'phreng sogs spyi bka' mang po dang / sgrub thabs rin 'byung sogs byin rlabs dang rjes gnang skor mang po gsan/ rtse
gdong khri chen bstan 'dzin lhun grub la gsung ngag slob bshad skor gsan/ mkha' reg chos rje blo gsal phun tshogs la zab lam nA ro mkha' spyod kyi skor dang rnam sras
be 'bum sogs gsan/ bka' 'gyur pa yon tan rgya mtsho la bka' 'gyur gyi lung gsan/ dge slong rin chen bstan dar la/ bu ston bka' 'bum/ thugs sras bka' 'bum/ mkhan rabs bka'
'bum sogs gsan/ de nas lho mon gyi ljongs su phebs nas ras chen sangs rgyas rin chen dang mjal/ bde mchog nA ro bcu

gsum ma'i dbang sogs mi pham padma dkar po nas brgyud pa'i 'brug pa'i chos skor rnams kyang rdzogs par gsan/ bla mas kyang lho phyogs kyi bka' brgyud pa'i grub thob gcig gi
sku skye yin tshul sogs rje nyid la gzengs bstod lung bstan dpe med mdzad nas thugs yid gcig tu 'dres/ gzhan yang snga phyir bsam gtan sgang pa ya' shes rgyal mtshan/ lha
ri gzims phug pa padma bshes gnyen/ chos rje gsung rab rgya mtsho/ grub dbang blo gsal bstan rgyan/ dbu mdzad bstan pa phun tsogs/ byang stag lung sprul sku sogs bla ma
shin tu mang ba gus pas bsnyen par mdad nas gsan bsam rgya cher gnang ste rgyas par gsan yig sogs yod pa las shes so/ /de nas ri phug tu sku mtshams mdzad skabs lta sgom
spyod 'bras kyi mgur gsungs pa 'di ltar/ rigs rnam kun gyi khyab bdag mchog /rgyal ba rin chen grub pa rje/ /bdag gi spyi bo'i rgyun du ni/ /rtsa ba'i bla ma rnams la 'dud/
/lta ba zhes bya gang la gsan/ /lta ba rang gi sems nyid lags/ /sgom pa zhes bya gang lags na/ /sgom pa rgyun chad med pa lags/ /spyod pa zhes bya gang lags na/ /spyod
pa blang dor med pa'i Da/ /'bras bu zhes bya gang lags na/ /'bras bu re dogs med pa lags/ /lta ba rang gi sems nyid de/ /

ma bcos so ma'i ngo bo lags/ /sgom pa rgyun chad med pa de/ /mnyam bzhag rjes thob med palags/ /spyod pa blang dor med pa de/ /spyod bya spyod byed dbyer med lags/ /'bras bu
re dogs med pa de/ /ngo bo gdod nas rnam dag lags/ /lta ba ma bcos so ma de/ /gsal stong rig pa dbyed med lags/ /sgom pa mnyam rjes med pa de/ /rdo rje lta bu'i ting 'dzin
lags/ /spyod pa blang dor med pa de/ /rig pa ye shes brtul zhugs lags/ /'bras bu gdod nas rnam dag de/ /chos sku skye ba med lags/ /zhes so/ de nas nor bu bde ldan pas
sbyin bdag byas te/ zhwa lu pa'i grwa pa rags bsdus la bu ston bka' 'bum gyi chos 'khor skor/ /gzhan yang dpang zur bka' mang po dang / byin rlabs/ rjes gnang / khrid bka'
sogs nyi ma re re bzhin du yang rgyun mi chad pa lta bu mdzad/ mdo ga gsang sngags mkhar gyi rje bka' 'gyur ba dga' ldan bstan 'dzin yang chos gsan par phebs/ khong la
na ro mkha' spyod kyi chos 'khor rnams gnang pa phyis de las brgyud nas bdag gi bla ma rje dngul chu pa chen pos kyang gsan nas zab lam nA ro mkha' spyod kyi smin grol
rnams shin tu rgyas par mdzad do/ /rje nyid kyi sngar bka' 'gyur gyi lung tshang ma gsan grub pa yin yang

gzhan la gnang ba ma byung pas/ 'di skabs rje nyid nas bkas bskul te bka' 'gyur bla mas zhwa lu pa'i grwa pa rags bsdus la bka' 'gyur gyi lung gnang bar bzhed pa la/ byang
gling nas chos rje byams pa smon lam pa'i zhabs 'bring ba 'ga' res grub mtha'i phyogs lhung dang chags sdang gi rnam pas/ bka' 'gyur bla ma'i chib pa ri phug gi gling mob
tu shor ba la bsnyad nas 'phrogs pas rkyen byas lung gnang ba'i bar gcod du gyur pas thugs skyo nas mgur gsungs pa 'di ltar ro/ skyabs kun 'dus kyi ngo bo thams cad mkhyen/
/mtshan brjod na bu ston rin chen grub/ /mgon khyod ni 'gro ba lhag par brtse/ /dus da lta rtsa ba'i bla mar 'dud/ /des mtshan ldan bla ma mang du bsten/ /chos zab dgu'i
gdams pa ma 'du zhus/ /don gcig las med do bla ma gsung / /de nyams su e long rang nyid soms/ /gzhi bdag tu bzung pa'i dgon pa ru/ /tshig kha zin gyi slob gnyer chags
sdang mkhan/ /ra tshil gyis phung dang 'dra'o gsung / /de go'am sprang btsun rang nyid soms/ /las mi dge 'dul ba'i dam chos de/ /tshig kha khyer rkyang dkar ltar mtho zhing
/ /bya ne tso'i kha sbyang cis mi mtshungs/ /da go'am rang rgyud 'dul ba mdzod/ /rang sbyangs pa'i grub mthar mkhas zer zhing / /gzhan khyad du gsod pa'i chos spong 'di/
/las 'jigs rung ngo bo bu ston gsung / /de go 'am rang rgyud 'dul bar mdzod/ /rang thos chung grub mtha'i rang

mthong gis/ /chos nga mkhas nga btsun zer zhing 'bar/ /las gang byas chags sdang skye ba'i rgyu/ /tsul bsam bzhin rgyal khams bskor na snyam/ /rgyud lung rigs kyi rang gzhung
mi 'khyongs pas/ /gzhan phyogs snga mi shes rtsod par gleng/ /dus lnga brgya'i spyod tshul sems la gzan/ /rang sems nyid ngo la kha rog ltos/ /lar lta ba 'di la'ang dgag
sgrub mang / /dgra bdag 'dzin 'dul ba'i snying rus la/ /don gshis kyi lta ba dbyings nas 'char/ /dbyings rnam dag la dgag sgrub su yi spobs/ /de go 'am sprang btsun rang
nyid soms/ /zhes pa'o/ /bkra shis lhun por phebs nas lo chen sprul pa'i sku blo bzang bstan 'dzin rgyal mtshan la sgrub thabs rin 'byung sogs chos bka' mang ba 'bul ba
mdzad/ lo chen gyi drung nas dbu ma'i lta khrid sogs gsan/ lho mtshams su byon nas 'gos yul g.ya' lung dgon par bzhugs skabs/ de'i phu ra gsum gyi gnas nang snying ri zhes
pa de nas rjes sangs rgyas rin chen pa'i bzhugs gnas dang khad nye bas bla ma dran pa'i mgur gsungs pa 'di ltar/ / / /rten mos pa'i gnas chen bskor ba la phyin pas/ /phu
gangs ri'i mdun sa spangs gshongs su slebs byung / /yid bla ma dran pa'i mig chu ru 'khor 'khor/ /de las ngan sbyong ba'i phyags shing zhig los yin/ /shar

ri bo la sems pa'i gangs ri yi dkar po/ /khong dar seng dkar mo'i 'khor sa ru bzang ngo / /nged nags ma'i ri dwags sems yid cig skyo dus/ /tshur phyi mig gzigs la sems gso
zhig mdzod dang / /lho ri bo la sems pa'i brag dmar gyi spo mtho/ /khong bya rgyal rgod po'i 'khor sa ru bzang ngo / /nged spang stod lha bya sems yid cig skyo dus/ /tshur
phyi mig gzigs la sems gso zhig mdzod dang / /nub grol gzhung la sems pa'i ne'u yi gsing ma/ /khong cang shes rta pho'i 'khor sa ru bzang ngo / /nged bdag med rkyang dkar
sems yid cig skyo dus/ /tshur phyi mig gzigs la sems gso zhig mdzod dang / /byang sta ma mtsho la sems pa'i g.yu mtsho yi sngon mo/ /khong nya chen gser mig 'khyil sa
ru bzang ngo / /nged mtsho stod ngang pa sems yid cig skyo dus/ /tshur phyi mig gzigs la sems gso zhig mdzod dang / /gnas lho phyogs la sems pa'i tsandan gyi nags tshal/
/khong rtsa ba'i bla ma'i bzhugs sa ru bzang ngo / /nged dad ldan bu slob sems yid cig skyo dus/ /tshur phyi mig gzigs la byin rlabs shig stsol dang / /zhes pa'o/ /de ltar
sku tshe'i stod smad phal cher thos bsam sgom sgrub dang 'chad rtsod rtsom gsum sogs kyis bstan 'gro'i don rgya cher mdzad nas/ dgung lo lnga bcu nga lnga zhes pa sa pho
rta'i lo/ hor zla bcu gcig pa'i tshes bcu gsum la sku gshegs/ gdung mes sbyangs pas dbu thod kyi cha nas

bdud rtsi ril bu 'dra ba'i 'phel gdung 'od zer 'phro ba gsum byon/ brgyud 'dzin slob ma'i gtso bo yang rje nyid kyi sku'i dbon po bco brgyad khri chen dge 'dun bkra shis dpal
'byor/ gnas gsar khri chen mkhyen rab dbang po/ /byang gling pa byas pa chos 'phel/ byang gling pa sbyin pa chos 'phel/ byang gling pa ye shes dpal 'byor/ byang gling
pa rin chen lhun grub/ chen po ye shes bkra shis/ rab rgyas slob dpon rin chen legs grub/ khang rnying slob dpon rin chen skal bzang / dkar po slob dpon legs bshad chos 'phel
sogs zhwa lu pa'i phyogs su 'chad nyan gyi rgyun 'pher ba rnams dang / gzhan yang paN chen rin po che'i yongs 'dzin 'brong rtse ba blo bzang tshul khrims/ gong smos
lo chen sprul sku blo bzang bstan 'dzin rgyal mtshan/ bka' 'gyur bla ma dga' ldan bstan 'dzin sogs mang du byung ngo / / / /de ltar lce btsun chen po bstan 'dzin 'phrin las/
grub mchog blo gsal bstan rgyan/ bla chen byams pa smon lam/ mtshungs med byams pa chos 'phel sogs yongs 'dzin dam pa mang po las bu ston thams cad mkhyen pa'i bzhed
srol gyi chos bka' phal mo che gsan zhing legs par sbyangs nas thugs su chud pa ni khyab bdag byang gling pa ye shes dpal 'byor dpal bzang po nyid yin la/ rje bla ma de la
ji ltar mnga' ba'i chos rnams yongs su

rdzogs par bdag nyid la dgyes pa chen pos gnang bar bzhed pa yod na'ang / rdor 'phreng sogs spyi bka' rnams dang dbang zur bka' kha shas re ma thob cing / gzhan ma phal cher
bum pa gang byo'i tshul du gnang ba yin no/ gzhan yang bdag gi bla ma byang gling pa ratna nI ra bho ga'i zhal snga nas dang / lce btsun ratna pra dznye ndra se na de nyid
las kyang bu lugs kyi dbang chos du ma'i bka' drin zhus so/ /gong du smos pa'i lo rgyus kyi tshogs 'di dag ni rang nyid kyi gong ma'i rnam thar gyi yi ge rnyed pa las
btus pa dang / gzhan 'ga' zhig las brgyud nas thos pa'i tshul rnams phyogs gcig tu bkod pa yin gyi/ da dung slad nas blo gros gzu bor gnas pa'i dpyod ldan 'ga' zhig srid
na de dag gis gsar du rnyed pa'i lo rgyus kyis zur rgyan bya bar spro na yang bkag pa med la/ mi bcos su mi rung ba dag mchis nas yang bco bar byos shig /de las gzhan pa'i
shes rloms gya tshom du zhugs pa dag gis sgro skur gyis bslad par ma byed cig /tshul de dag gis ni gsol 'debs kyi gzhung gi don rnams kyang legs par bkral zin pa'o/ /'dir
smas pa dpal stug zas gtsang sras kyi dgongs pa'i tshab/ /rlabs chen 'khyil ba'i snying po'i gzhal dka'i gter/ /ma lus 'dren pa'i dran dbang shing rta che/ /rtsod pa
yongs dang bral ba bu ston rje/ /gang gi bka' srol bzang po'i lus brtas shing / /bshad dang sgrub pa'i gom stabs lhod po ru/ /gangs

can 'dzin ma'i thig ler sgyur mdzad pa'i/ mkhas mang glang po'i yon tan bsam kyin dad/ /'dabs chags sgro yis sras brtan rdo rje'i brag /zad 'dod ji bzhin dam pa'i mdzad tshul
ni/ /dpag yas gangga'i chu rgyun byis pa'i blos/ /'bad pas hub kyis drangs kyang 'dren nus ci/ /'on te rtogs brjod tsandan rgyas pa'i tshal/ /ngo mtshar ga bur 'thul ba'i
nags klung nas/ /ngang tshul cha tsam phye pa'i dri gzhon mchog /bsod nams byed ba'i dpal las bskyod pa yin/ /a ho rnam dkar yongs 'du'i 'khri shing rtser/ /dus gsum
dge ba'i me tog brgya bye nas/ /yab rje thams cad mkhyen gzigs rin chen grub/ /dgyes pa'i mchod sprin bzang por smin gyur cig /ces dpal ldan zhwa lu pa'i bstan pa la bka'
drin chen ba'i skyes bu dam pa rnams kyi rnam thar lo rgyus ngo mtshar dad pa'i 'jug ngogs zhes bya ba las/ gdan rabs sogs bshad pa'i sarga te bzhi pa'o/ // /gsum pa gsol
'debs kyi mjug gi don la gsum/ /zhing mchog dam pa rnams la yan lag bdun pa 'bul ba/ 'dod don la smon lam gdab pa/ mdzad byang bshad pa'o/ /dang po ni/ | mchog gsum kun
gyi ngo bo dngos brgyud kyi/ /dpal ldan bla ma gdan gsum tshang ba'i mgon/ /dkyil 'khor rgya mtsho'i lha yi tshogs bcas la/ /ganggA'i klung rdul lus sprul gus phyag 'tshal/
/nam mkha' mdzod kyi sgo phye mchod par 'bul/

phra rags sdig ltung nes so cog kun bshags/ /dge tshogs gang gis bsgrubs kyang snying nas rang / /ston pa yongs la dam chos gsung bar bskul/ /zhi mthar mi gnas g.yung drung
rtag brtan gsol/ /bsod nams byas rnams mkha' mnyam sems can gyi/ /byang chen thob pa'i rgyu ru legs bsngos pa/ /bsam pa ji bzhin lhun gyis grub par shog /ces pa ste tshig
de dag go sla bas 'bru snon ma dgos so/ /gnyis pa 'dod bya'i don la smon lam gdab pa la bzhi ste/ bstan pa rgyas par smon pa/ de'i 'gal rkyen zhi zhing mthun phyogs rgyas
par smon pa/ zhar byung khyad par ba 'ga' zhig smon pa/ bden brjod kyi mtha' rten pa'i/ /dang po la yang spyi dang bye brag gnyis kyi dang po ni/ srid gsum bcud kyis nya
phyis yangs pa'i khog /thub bstan mu tig phyur bur nyer spungs pa/ /phan dang bde ba'i gdugs dkar grib bsil du/ /'jig rten khams kun yongs su ngal gsor shog /ces pa ste
tshig 'di dag snyan dngags kyi gzhung dang sbyar na gzugs can gyi rnam grangs yin kyang / brjod don gyi snying po go bde bar bshad na/ de yang srid pa gsum ni/ 'dod khams/
gzugs khams/ gzugs med khams te khams gsul la zer zhing / de na gnas pa'i bcud kyi sems can rnams kyi mos pa'i blo gros kyang nya phyis kyi khog pa ltar gtsang zhing
yangs pa'i nang du/ thub pa'i bstan pa rin po che mu tig phyur bur nye bar spungs pa bzhin mdzes shing rgyas par 'gyur pa dang / de'i mthu las phan pa dang

bde ba'i tshogs rnams gdugs dkar po'i gzugs su bkod pa de nyid srid mthar khyab pa'i grib bsil du/ 'jig rten gyi khams ma lus pa kun ngal gso ba ste sdug bsngal gyi gdung ba
zhi nas ci bde bar skyid par shog cig pa'o/ /gnyis pa bye brag bu ston thams cad mkhyen pa dang tshar chen chos kyi rgyal po'i bstan pa la smon tshul ni/ rin chen grub
pa'i ring lugs sa srungs dbang / /smin grol man ngag gser sbyangs rgyan spras nas/ /thos bsam sgom pa'i gom stabs lhod po ru/ /sA lo'i sman ljongs gzhi la rgyu bar shog /sde
'di bud lus thugs rje brgya byin gtsug /reg pas ba ston bzhed srol lha gzugs su/ /sgyur mdzad tshar chen yab sras bstan pa'i nyi/ /'od brgyas gling bzhi'i snang ba rgyas
par shog /ces 'byung ba'i tshigs su bcad pa dang po'i don ni/ kun mkhyen bu ston rin chen grub pa'i ring lugs sa srungs dbang po ste/ glang po che'i mchog gi gzugs su
smos pa de smin grol man ngag gis mtshon pa'i chos tshul ma tshang ba med pa rnams kyis gser sbyangs kyi rgyan bzhin du spras nas mdzes pa'i dpal du 'gyur ba dang / de thos
bsam sgom gsum gyi cha nas nyams su len pa'i gdul bya gom stabs lhod po ru zhes pa dal zhing chod che'i skas shin tu rgya che bar gyur nas/ sA la'i sman ljongs sam gangs
ri'i khrid kyis phyogs thams cad du khyab par shog cig pa'o/ /de yang sA la ni spos 'byung ba'i shing

gi ming yin la/ sngon bod kyis phyogs phal mo cher lha shing shugs pa'i nags tshal stug pos khengs zer ba dang rjes su mthun par bod kyi ming la sA la'i sman ljongs zhes zer
ba yin no/ /tshigs bcad phyi ma'i don ni/ sde bzhi'i 'byung gnas bu ston thams cad mkhyen pa'i bstan pa 'di nyid bar skabs su nyams chags che bar bzhugs kyang / ji ltar
lha min gyis bcoms pa'i lha'i lus nyams dmas par gyur pa dang / /brgya byin gyi gtsug gi nor bus reg pa'i mod la lha'i gzugs snga ma kho bzhin du bsos nas 'gro ba bzhin/
bu ston thams cad mkhyen pa'i bstan pa gud pa'i lus su gyur pa de nyid kyang / gang gi thugs rje'i dpung bskyed pa'i brgya byin gyi gtsug tor rtse mos reg nas gso ba mdzad
pa po tshar chen yab sras yin pas na/ de'i bzhed srol snyan brgyud tshad ma bzhi ldan gyi bstan pa'i nyi 'od rgyas nas/ gling bzhi'i khams su spyod pa'i gdul bya rnams
la phan bde'i snang ba rtag tu rgyas par shog cig pa'o/ gnyis pa de dag gi 'gal phyogs zhi zhing mthun phyogs rgyas par smon tshul ni/ phyag rgya ba sogs sna tshogs chos
kyi rig /ma 'dres rgya gar mkhas grub ring lugs gser/ /'di phyi'i bde skyid rin du brims pa'i zongs/ /gtan bde'i gling bgrod ded dpon cher 'gyur shog /rnam thos bu sogs
rdo rje'i chos skyong ba/ /'phrin las spu sdug bkra ba'i mdongs mtha' la/ /zhon nas yid srubs che ba drung phyungs te/ /

rang bstan mtho ris mdun sar gar byed shog /ces byung bas tshigs bcad dang po'i don ni/ de yang phyag rgya chen po ba zhes dwags po bka' brgyud pa'i rjes 'brang mang po ha
shang gi sgom tsam la zhen nas lta sgom rnam dag tu 'khrul'phrul ba sogs kyis mtshon/ /gangs ljongs 'di nyid du rang rang 'dod pa'i grub mtha' sna tshogs kyi chos lugs mang
ba zhig mchis mod/ de dag phal cher yang dag dang ltar snang ma phyed pa'i skyon gyis rag gan dang 'dra ba'i chos kho na yin la/ tshul de lta bu ma 'dres pa rgya gar gyi
mkhas grub shing rta chen po dag gi bzhed srol ji lta bar kun mkhyen bu ston chen pos bkral ba'i ring lugs 'di ni bsregs bcad brdar ba'i gser bzhin du ngo mtshar bla na
med pa'i chos yin cing / bdag nyid legs su 'dod pa rnams kyis ni chos dang chos ma yin pa gnyis kyi rnam par dbye ba phyed par byas te/ tshe 'di dang phyi ma'i mthar tug
gi bar bde skyid legs tshogs ma lus pa 'byung ba'i rin du brims pa'o zong mchog kun mkhyeen bu'i lugs bzang 'di kho nar zhugs na/ gtan bde'i gling du bgrod pa'i ded dpon
skal ba bzang po'i mchog tu 'gyur bar the tshom med pas de kho nar 'gyur bar shog cig pa'o/ /tshigs su bcad pa phyi ma'i don ni/ sngon gzhon nu gdong drug gis rang gi jo
jo tshogs bdag glang sna'i mche ba bcag pa'i gtam brgyud sogs dang sbyar ba ste rgyal po chen po rnam thos kyi bu la sogs pa rdo rje'i chos skyong ba rnams kyang /

'phrin las rnam pa bzhi'i spu sdug bkra ba'i mdongs mtha' ste rma bya la zhon nas/ yid bsrubs zhes pa nag phyogs bdud kyi mthu stobs dang mche ba ma lus pa drung nas phyungs
te/ bu ston thams cad mkhyen pa'i rang bstan mtho ris lha'i mdun sar bstan pa dang / bstan 'dzin skyong ba'i gar yongs su byed par shog cig pa'o/ /gsum pa zhar byung khyad
par ba 'ga' zhig smon tshul ni/ gnas skabs su yang rdzogs ldan skye dgu'i tshe/ /bsod nams dbang thang bgo bsha' byar yod pas/ /rtsed pa'i gdung ba mngon sum lta ci zhig
/rmi lam du yang myong bar mi 'gyur shog /lo chen bu la snying nas gsol 'debs rnams/ /yang srid kun tu dga' ldan zhing mchog der/ /mi pham mgon pos dbugs dbyung rjes
bzungs te/ /rlabs chen rgyal sras spyod pas dus 'dar shog /ces 'byung pas/ tshigs su bcad pa dang po'i don ni/ gnas skabs su yang sangs rgyas dang byang chub sems dpa' rnams
kyis smon lam dang bden pa'i stobs brjod pa'i mthu las/ rdzogs ldan gyi skye dgu'i tshe dang bsod nams dbang thang la sogs pa rnams kyang / da lta snyigs ma'i dus 'dir
bgo bsha' bya ba bzhin du longs spyod yod pa yin pas na/ de'i 'gal zlar gyur pa tshe thung / nad mug /'khrug rtsod sogs rtsod pa'i dus kyi sdug bsngal gyi gdung ba 'di
dag sems can rnams kyi mngan sum du myong dgos pa lta ci smos/ rmi lam tsam du yang myong bar mi 'gyur bar

shog cig pa'o/ /tshigs bcad phyi ma'i don ni/ skad gnyis smra ba'i lo tsA ba chen po bu ston rin chen grub la snying nas gus pas gsol ba 'debs pa'i rigs kyi bu rnams kyang
yang yang srid par nying 'tshams sbyor dgos pa'i skye ba kun tu dga' ldan gyi zhing mchog der skyes nas/ rgyal ba ma pham mgon pos chos bstan pa'i sgo nas dbugs dbyung zhing
rjes su bzungs te/ de'i mthu las bsod nams dang ye shes kyi tshogs rlabs po che skad cig re la rdzogs par byed pa'i rgyal sras kyi spyod pas dus rtag tu 'da' bar byed
par shog cig pa'o/ / bzhi pa bden brjod kyi mtha' rten pa ni/ mchog gsum grub pa lha dang rig 'dzin tshogs/ /snyan pa'i glu len rol mo 'khrol bzhin du/ /bkra shis me tog
mandar yi char/ /'dzim ma'i khyon kun ma lus khyab par shog /ces so/ /don ni sangs rgyas dang chos dang dge 'dun te dkon mchog gsum dang / rim pa gnyis kyi ting nge 'dzin
dang ye shes la brtan pa thob pa'i grub pa'i dbang phyug rnams dang / bden tshig grub pa'i lha dang drang srong gi rig pa 'dzin pa'i tshogs rnams kyis kyang / gong gi smon
lam de dag myur tu 'grub pa'i phyir du/ bden pa'i stobs brjod pa'i sgo nas snyan pa'i glu dbyangs len zhing rol mo 'khrol bzhin du/ thog mtha' bar gsum du dge ba'i bkra
shis pa'i me tog mandar ba'i char chen po phabs nas/ 'dzin ma'i khyon kun te sa 'og /sa steng / sa bla ma lus par dge legs

chen pos khyab par shog cig pa'o/ /gsum pa mdzad byang bshad pa ni/ ces dpal ldan zhwa lu pa'i bstan pa la bka' drin che ba'i dam pa rnams la gsol 'debs kyi tshugs su bcad
pa padma rA ga'i 'phreng ba 'di ni dkyil 'khor rgya mtsho'i khyab bdag mkhan rin po che tshe dbang lhun grub rab brtan bstan pa'i rgyal mtshan dpal bzang po'i gsung gis bskul
ba dang du blangs te/ za hor gyi bandes sbyar ba'i yi ge pa ni gnas brtan 'jam dbyangs grags pa'o/ /zhes so/ /de yang chos dang 'khor dang / ston pa dang / bka' bsdu
ba rnams phun tshogs bzhi ldan du mdzad pa ste/ chos phun sum tshogs pa ni/ dpal ldan zhwa lu pa'i bstan pa'i rgyal mtshan dpal bzang po zhes pa'o/ /'di ni mkhan chen bsod
nams mchog grub la sku tshe'i 'gal rkyen zhi ba sogs kyi ched du/ rgyal ba lnga pa rang nyid nas mtshan bsgyur gnang ba yin no/ /ston pa phun sum tshogs pa ni za hor gyi
bandes zhes pa'o/ /de'i mtshan dngos ni/ kun mkhyen rgyal ba'i dbang po ngag dbang blo bzang rgya mtsho ste de nyid la za hor gyi bandhe zhes brjod pa'i rgyu mtshan gang
zhe na/ ji skad du/ smon 'gro paN chen gyis/ za hor rgyal rigs yongs 'du'i 'khri shing rtser/ /

'jig rten dbang phyug dgyes pa'i me tog dkar/ /yongs 'dzin lha dang bcas pa'i gtsug rgyan du/ /bsngags 'os 'di ni a ma ngo mtshar phul/ /zhes gsungs pa ltar/ 'di nyid za hor
rgyal po'i rgyal rgyud las 'khrungs pa yin cing / sngon gyi mkhan slob chos gsum gyi nang mtshan mkhan po bodhis twa 'am/ zhi ba 'tsho/ de'i sring mo slob dpon chen po'i
gsang yum lha lcam mandha ra ba dang / jo bo dpal ldan a ti sha rnams dang gdung gcig pa yin no/ /bka'i sdud byed phun sum tshogs pa ni gnas brtan 'jam dbyangs grags pa'o/
/ / /da ni bdag gis rtsom pa mthar phyin pa'i bya ba 'ga' zhig brjod par bya ste/ rnam dag gangs ri'i bskor ba'i ljongs nyang zhabs 'dzin ma'i lte ba mchog /dran pa'i
gshed bu 'byung ba'i yul/ /dbus 'gyur 'chang dang rjes mtshungs par/ /thub dbang gnyis pa rin chen grub/ /yab sras ma dros chu gter las/ /slob brgyud mkhas dbang dal 'gro'i
klung / /khor yug gser ldan gzhi la 'bab/ thub bstan rnyog pa'i dri ma bkrus/ /thar 'dod skom gyi gdung ba bsal/ /log par smra ba'i rdul tshogs bcom/ /legs bshad a dum
wa ra rgyas/ /skal bzang 'dul bya'i bhra ma ra/ /rnam grol bdud rtsis cher myos pa'i/ /dregs pa'i glu dbyangs snyan pa'i dpyid/ /phyogs kyi bu mo'i rna bar ster/ /de slad
dkon mchog bstan pa la/ /rab dkar mos dge'i 'o mtsho rgyas/ /dad pa'i wu

'phreng gyen phyur ba'i/ /gsung nan 'dzum rlabs g.yo ba'i ngor/ /dri med blo gsal zla shel ngos/ /lhag bsam ri dwags mtshan ma can/ /bstan pa'i ku mud skyong pa pos/ /lo rgyus
'od dkar 'phreng ba sbyar/ /gang tshe sgro sku stug po'i sprin/ /rnam dpyod rlung gi pha mthar bskrad/ /rang gzhan rnying gi mun 'joms pa'i/ /ngo mtshar snang ba rgya
cher spros/ /dad sogs nor bu'i gdengs ka can/ /gzur gnas ltos 'gro'i tshogs rnams kyang / /yid dbang rgya mtsho'i dba' klong du/ /dga' bas rol mo byos shig gu/ /ljon shing
me tog rgyas pa'i padmo'i tshal/ /bya dang ri dwags rtse ba'i nags klung du/ /gcig par chos don sems pa'i dgon pa bas/ /rang blo'i skyo ba sangs phyir 'di rtsams so/ /deng
dus long gtam g.yengg.yang bas yid khrid nas/ /dag pa'i gtam bzang sgrob pa nyin skar bas/ /'ga' zhig srid kyang nyas bshad srad bu la/ /khungs med rang bzo'i rdzun
g.yu spel ba nyid/ /thos pa tsam gyis nyes 'joms kun dga'i yid/ /gang gi rjes 'gro ji bzhin 'gugs nus pa/ /phun tshogs rnam thar nor bu'i lcags kyu 'dis/ /tshogs gnyis glang
po'i kha lo gyen du drangs/ /lo rgyus tshul la gdung pa'i shes ldan gyi/ /rna bar bdud rtsi'i gzegs ma 'di spros pas/ /phyogs lhung gdon gyis brlams pa'i 'byung bo'i
bya/ /log lta'i skad ngan 'tsher yang ga zha'i gnas/ /'on te 'khrul na bdag blo rmongs pa'i skyon/ /skyon med legs bshad matsis na bla ma'i drin/ /drin lan 'khor phyir dben
pa'i ri sul du/ /

du ma'i rnam thar skyong bar kho bo 'dun/ /'dun ldan yid kye re ba skong ba'i mchog /mchog tu mkhas shing grub par nges pa'i dpal/ /dpal ldan rnam 'dren bzang po de dag la/
/la 'ur dang bas thal mo sbyor bar rigs/ /rig gnas sde snod gsum dang rgyud sde'i don/ /don gnyis lhun grub bsam 'phel dbang gi rgyal/ /rgyal dbang thams cad mkhyen gzigs
bu ston rje/ /rje btsun khyod las gzhan pa'i skyabs gnas gang / /e ma de phyir tshe rabs thams cad du/ /kun mkhyen mchog gi dge ba'i bshes mdzad nas/ /rgyal ba dgyes pa'i
kun spyod 'ba' zhig gis/ /thub pa'i dgongs pa skyong bar byin gyis rlobs/ /'dir 'bad dge tshogs dung dang mu tig kun mud zla zer ke la sa/ /gcig tu byas 'dra'i kha dog
dkar gang zhig bdag gis bsags pa de/ /srid zhi'i 'dren pa sgyu 'phrul sras po'i lung dang rtogs pa'i bstan srog gi /snying po mchog tu bu ston kha che'i chos tshul dri med
dar bar shog /yi ge'i gzugs kyi dundhu bhi/ /gzugs 'dzin dbyug gus bskul ba dang / /sgra dbyangs rna bar len pa rnams/ /dge ba'i longs spyod 'phel gyur cig /ces dpal ldan
zhwa lu pa'i bstan pa la bka' drin che ba'i skyes bu dam pa rnams kyi rnam thar gyi cha shas nas btus pa'i lo rgyus kyi yi ge ngo mtshar dad pa'i 'jug ngogs zhes bya
ba 'di ni/ yul mdo khams smad kyi chos grwa chen po

dga' ldan bkra shis 'khyil gyi gzhung lugs rab 'byams pa brag dgon zhabs drung dkon mchog bstan pa rab rgyas zhes bya bas lha rdzas me tog dang bcas te gsung nan chen po'i
bskul bar brten/ 'dren mchog sbas pa'i sangs rgyas byang gling pa ye shes dpal 'byor dpal bzang po'i zhal snga nas dang / rje btsun gnas lnga rig pa'i paNDi ta chen po dharma
bha dra la sogs pa 'gran gyi do zla ma mchis pa'i yongs 'dzin dam pa rnams kyi bka' drin kho nas 'tsho ba'i shAkya'i dge slong spong ba pa blo gsal bstan skyong gis/
rab byung bcu bzhi pa'i myos byed ces pa shing mo lug gi lo/ rgyal gyi zla ba'i dmar po'i phyogs kyi dga' pa gnyis pa'i nyid gdan sa chen po zhwa lu ri phug gi sgrub khang
rnam grol yang rtser sbyar ba 'dis kyang / /rgyal ba'i bstan pa rin po che phyogs thams cad du dar zhing rgyas la yun ring du gnas rang gi so gnyis kyi dus sopar gyur
cig / / /swasti/ rgyal ba'i zhing khams 'dzam gling byang gi phyogs/ /rab dkar bsil ri'i 'phreng bas bskor ba'i ljongs/ /mdangs ldan 'khod snyoms gtsang stod g.yon ru'i cha/
/legs bshad rin chen 'byung gnas zhwa lu ba'i/ /bstan 'dzin nor bu'i 'phreng ba rim byon gyi/ /rtogs brjod tshangs pa'i bu mo brgyud mang ltar/ /byed po gang gis slar
yang glegs bam rgyun/ /mi zad chos sbyin char du phabs pa 'di/ /kye ma log lam 'phyan pa'i skye bo'i mig /sngon byon dam pa'i tshul la yar blta zhing / /yang

dag chos kyi lam la 'go gyur na/ /ci ma rung snyam lhag bsam dkar pos byas/ /gang tshe mi dbang dpal 'byor lhun po pa/ /yab sras mkhyen brtse'i 'dzum dkar g.yo ba yi/ brkos
dang yi ge'i mthun rkyen la sogs pa/ /bka' yi 'khor los sbyor ba'i dge mtshan byin/ /'dis mtshon dus gsum 'bad pa'i legs byas kyi/ /'babs ldan brgya phrag tshogs pa'i gangga'i
klung / /thub bstan rgya mtshor bzhugs nas 'gro rnams la/ /zhi bsil bdud rtsi rtag tu sbyin gyur cig /'bral yod dad ldan sbyin bdag 'khor slob bcas/ /gnas skabs tshe
ring nad med dpal 'byor rgyas/ /tshe rabs kun tu mi pham mgon po dang / /rab gsal rgyal ba'i dbang pos rjes 'dzin shog /bdag kyang deng nas byang chub ma thob bar/ /yang
dag dge ba'i bshes dang mi 'bral bar/ /zab dang rgya che'i dam chos 'dzin pa la/ /'jam dbyangs gsang bdag lta bur 'gyur bar shog /rtsa brgyud bla ma'i byin rlabs bden
pa dang / /rgyu 'bras rten 'brel bslu ba med pa dang / /lhag bsam dag pa'i stobs kyis smon pa'i don/ /ma lus ji bzhin 'grub pa'i bkra shis shog / sarba mangga laM/

shog stong /

/ /rang gi rnam thar byas pa shel dkar me long zhes bya ba bzhugs so/ /

rgyal khams gyi bya bral ba dpal rin chen mang thos blo gsal bstan skyong gis/ /rang gi rnam thar du byas pa bde sdug gi tshor ba sna tshogs bdag gir spyad pa'i tshul shel
dkar me long zhes bya ba/ bla ma dang lhag pa'i lha gnyis su med pa la phyag 'tshal lo/ rnam mkhyen myu gu'i gsos gyur sman char gyi/ /byed po ba ston sras slob bcas pa yi/
/rtogs brjod chu 'dzin glal ba'i sgra dbyangs la/ /dad pa'i gtsug ldan mgu ba'i 'jo sgeg 'dzin/ /zhabs sen zla tshes gsar pa'i 'dzum ris can/ /zur phud bung ba'i mdog
can la rol

nas / snying gi ze'u 'brur kun dga'i dpyi 'jo ba/ /drin can bla ma'i rnam thar bsam bzhin dad/ /rang bzhin lhun gyis grub pa'i gshis ngo na/ /bkug pas mi khugs rgyugs pas mi
zin par/ /bzang ngan sna tshogs ston pa'i sgyu 'phrul gar/ /sgyur byed rig pa'i khye'u chung 'di ko mtshar/ /'di don 'khrul sangs dbyings su ma 'khyol bar/ /kun rtogs rlung
gis btegs nas srid pa'i mtshor/ /rgyu 'bras sdug bsngal dal 'gro'i ri mo la/ /longs su spyad pa'i pha mtha' zad nus cing / /kho bo mang thos

blo gsal bstan skyong la/ /mkhas btsun bzang po'i rnam thar yod min kyang / /sngar spyad bde sdug tshor myong rang dga'i gtam/ /sgrog la de don gnyer rnams rna ba klog /zhes
tshigs su bcad pa sngon du btang nas/ /de yang kho bo cag lta bu shes rgyud tha mal du gnas kyang / sprul sprul dang sku skye'i ming gi grags skam tsam la brten nas gzhan
gyi 'dren par rlom zhing / deng sang gi skye bo klad chung rnams ni skad stod la bsnyegs pa'i khyi rgan ltar 'a 'ur sgrog pa 'byung la/ chos nas bshad pa ltar bla slob
kyi matsan nyid tshol ba'i shes ldan ni nyin mo'i rgyu skar las kyang grangs nyung bar gyur cing / de las gzhan du zhen pas 'jug tsul tsam zhig gis tsam bu dang zol sbyor
'ba' zhig byed pa'i

grwa pa bu slob tu gtogs pa phal cher yang / dran tshad bong bu'i dbyangs ring bzhin du 'dzer bar byed la/ /'ga' zhig ni yid phrag dog gi chang gis kun tu myos shing / chags
sdang drag po'i gdon gyis khog pa dkrugs nas bdag cag gis mi gnod mi 'tshe na yang gdug 'dre nyid du blta bar byed cing tshad mar grags pa'i skyes bu dam pa chen po dag
la yang rnam pa sna tshogs pas bskur ba btab ste ngan 'gro'i 'bab stegs la gzhol bar byed pa dag kyang snang ngo / /rgyu mtshan de dag gis phyi nas bla ma'i ming tsam la
bsnyad nas bdag cag gi spyod tshul gzhan gyis smra ba po byung na ni/ ba'i nyal lugs kyis be'u ldan skyog skye ba'i dpes mtshon te bdag cag la brten nas ngag gi

nyes pa sgro bskur gyi brjod bya lhag por byas pa'i brdzun gyi phung po cir 'gyur ba dag mi shes so/ /gang bdag cag rang gi kun tu spyod pa ma bcos pa nyid bskul ba po gzhan
gyi ngor yi ger bkod tshe zog gis ma khyab pa'i phyir/ /ngag gi nyes pa brdzun du byas pa dag khegs par nges te/ de skad du'ang / g.yung ston rdo rje dpal gyi gsung las/
slob mas brtsams pa'i rnam thar phal cher ni/ che brjod grags pas bla ma zog por gtong / /des na rang gi rnam thar rang gis ni/ /sgro bskur spangs nas mdor bsdus yi ger
bkod/ /ces gsungs pa ltar ro/ /bdag cag gi spyod tshul la yang dkar nag 'dra 'dres su gyur pa'i nang nas 'dir dkar po'i cha dbye zhing bsdus nas brjod par bya'o/ /e ma ho/
de la dus thog ma med pa nas ma rig pa nas rga shi'i bar gyi rten 'brel bcu gnyis lugs 'byung ldog gi tshul du 'khor lo bskor zhing 'gro ba rigs drug gi sprul pa'i sku
ya mtshan can sku dang mdzad pa ma nges pa/ dga' ba dang sdug pa la a pha'i re mos dang rkyal pa'i re mos/ shi sha nang rdzog kho na

byas pa'i skyes rabs kyi 'phreng ba bsam las 'das pa byung ba ni bshes spring las/ re re rgya mtsho bzhi bas lhag pa yi/ /'o ma 'thung ste da dung so so yi/ /skye bo'i rjes
su 'brang bas 'khor ba pas/ /de bas ches mang snyed cig gtung 'tshal lo/ /re re'i bdag nyid rus pa'i phung po ni/ /lhun po mnyam pa snyed cig 'das gyur cig /ma yi thugs
mtha' rgya shug tshig gu tsam/ /ril lus bgrangs kyang sa yis lang mi 'gyur/ /zhes sogs gsung ste/ de lta bu'i tshul rgyas pa ni thams cad mkhyen pa sangs rgyas bcom ldan
'das kyi drung du phyin nas zhu dgos pas/ de'i sar sgrib gnyis kyi ri chen pos lam bcad nas kho bo cag mi thar ro/ /thog med dus nas 'khor ba'i grong khyer 'dir/ /'khrul
pa lu gu brgyud du bcings pa las/ /'gro ba rigs drug bar ma ngor bcas pa'i/ /skye ba'i cho 'phrul sna tshogs bstan tshod gda'/ /bdag skyes ba'i yul ni nyang stod rig pa'i
'byung gnas kyi sa'i cha/ /kun mkhyen 'phags 'od rin po che sku 'khrungs sa

la kha dang se zhes zer ba la phyis su ming 'gyur nas za kha dang seb zer ba'i grong gi nyi 'dang lu ma bya ba gna' dus bla ma dpyal pa dang / rdo rje gdan gyi mkhas grub lha'i
dbang po sogs kyi gnas gzhi 'ga' btab nas stong pa'i shul de dag las/ grong lu ma skyid sbug ces bya ba mi rabs mang por phyug po chen po dang khral tsho'i rgan dpon
sogs byas pa'i mi kha drag can mang du byung ba'i brgyud du bdag gi pha ni tshangs pa dkar po zhes bya/ ma ni dge skyed bu 'khrid ces bya ba/ pha de lo nyi shu rtsa gcig
pa dang / ma de lo sum cu so brgyad lon pa rab byung bcu gsum pa'i mig dmar zhes pa shing pho byi ba'i lo/ hor zla dang po'i nyi su gcig res gza' da lta bas spen pa dang
bu ston sogs kyis bzhed pa 'das pa'i lugs ltar na nyi ma'i zhag gi tho rengs stag gi sgang tsam la kho bo skyes so zhes grag go/ ma de yang zhag gnyis nas tshe'i dus byas
pa zhig byung ste/ kha chems su lu ma lcang ra ba'i bu mo zla ba chog 'dzam la ma ma 'chol zer ba ltar byas skad do/ /de ltar yang ma gcig gi nu ma la bu gnyis kyis 'thung
pas mi

ngoms pa 'dra snyam nas rmo rmo rab byung ma rnam rgyal bzang mos thur mas ja 'dur drangs nas gsos so/ /phyis lus po skam shing rid pa'i rgyu mtshan des byas pa 'dra zer ro/
/rmo rmo dang a ner gyur pa'i btsun ma rab byung ma yod pa de dag ni sngar zhwa lu phu'i bsam gtan sgang pa kun spangs ye shes rgyal mtshan gyi slob mar gyur pa chang 'thung
dang bkal 'thag mi mdzad cing / 'dul khrims gtsang ba lam rim bde lam gyi 'khrid thun skyong ba zhig ste/ de dag gis shin tu byams shing gces par byas nas legs par
bskyangs so/ /gog pa tsam du yod dus 'du 'byung mkha' 'gro ma zer ba zhig khyim du bos nas lha 'bebs kyin yod pas/ de la 'dre zhig bzhugs nas bu chung 'di la gdan dang lcog
rtse rgyob zer nas rgyag bcug pa la kho bo bzhag /khye'u 'di bla ma grub thob gcig gi sprul pa yin pas gtsang sbra gyis shig ces smras 'dug go /rig pa'i 'byung gnas nyang
stod 'dzin ma'i char/ /mtha' gnyis spangs pa'i rigs kyi thig

le las/ /sngon tshe'i smon lam bdud rtsis nyer drangs nas/ /dal 'byor rten gyi utpal 'di ko bzhad/ /lo ngo bzhi lon dus rmo rmo sogs kyis 'khyer nas zhwa lu'i dga' lung ri
khrod du slebs nas ri phug gi gser phib byang mar rje sman khang pa mjal bar 'khrid pas/ der shin tu ngu zhing mi sdod pa la/ gtsug lag khang gi steng du tshogs dung btang
pas ngu 'phro rbad kyi chad/ dung btang song nga 'gro zer ba zhig byung 'dug chung ngu'i dus nas nga'i mgo la sus kyang lag pa ma reg cig /skra gcod mkhan paN chen rin
po che la zhus pas paN chen rin po che'i phyag la btsog pa shor yong zer srung ba zhig yong zer/ rtsed mo byed pa'i tshe sku chung chung kho na dgos pas mgron po phyogs nas
byung ba la sku 'dra'i skyos ma khyer shog cig byas pas/ 'ga' zhig gis ched du btsal nas sku chung ster ba dang / gzhan kha cig gis rdo dang rde'u sgrugs te 'di la rang
byon ga ge dang che ge yod do byas nas byin pas dga' 'gro ba zhig byung 'dug zla mnyam gyi byis pas kho bo'i ming la yang sku 'dra tshe ring zhes btags so/ /rmo rmos lhan
pa tshos thig khra bo can gyi dum bu la thang ka'i gzugs

brnyan bcos te thig ser po rnams 'jam dbyangs/ dkar po spyan ras gzigs/ dmar po tshe dpag med/ sngon po phyag rdor rnams yin no byas pas/ de dag rang gi nyal ba'i sngas mgor
bkrams/ sku 'dra chung chung dang rang byon yin zer ba'i rdo rnams stegs la bsgrigs/ dkar yol chag dum du yon chab 'bul ba dang / gzhan dag la nga'i rten mjal la shog zer
nas rten bshad gtong / ting khrus kyis zer dkar yol chag dum gyis chu de ster rgyu byung pa la dga' ba zhig kho bo rang gis dran no/ /nged rang ma skyes pa'i gong du zhwa
lu spyi so bas grub dbang blo gsal bstan rgyan gyi yang srid skor la sa skya'i bdag po dbang 'dus snying po la lung bstan zhus pa la bka' lan stsal ba ni 'di ltar ro/
/smin drug zla ba'i nyer brgyad kyi tho rangs rmi lam du bud med gzhon nu zhig gis/ /e ma ho/ blo gsal bstan rgyan de/ shar gyi phyogs na gnas pa ste/ /rtsa yi ming can
yul gru ru/ /khyim na zangs kyi ming yod pa/ /phan yos 'brug lo pa dang / /ma ni mi phyugs sprang mo 'dra/ /khyi dang 'brel ba'i ngo yang

che / bu ni phag byi gang rigs te/ /ming ni blo gsal bstan skyong ngo / /zhes pa'o/ /de yang kho bo'i ma de nyang stod rtse chen zangs ras pa'i khyim nas bag mar btang ba dang
lo bdag khyi lo ma yin pa/ pha tshangs pa dkar po 'brug lo pa dang / nu zho blud pa'i ma de ni dbul zhing phongs pa sprang mo 'dra ba ste/ lung bstan gyi tshig zin ltar
byung nas slar yang / kho bo rang smos pas bab cing re zhig gsang ba gal che gsungs so/ /de skabs zhwa lu ri phug gi gdan sar sa skya'i yab rje khong rang gi bla ma yin
pa chos rje rin chen sbyin pa chos 'phel bzhugs pas/ khong gis byang gling bla brang gi dbang khang chen mor bos te ngos 'dzin gyi ster bya phran bu dang pha ming rnams
la mi 'khrol dgos pa'i gsung shog bskur ba yin 'dug kyang / kho bo lo lngar slebs pa dang bla ma de gshegs so/ /de phyin chad skyes sprul gzhan gyi lugs ltar sngon gyi shul
mchod mkhan nas dngos po khab skud par longs pa tsam zhig dang / kha lta 'jug mkhan byi'u thang ma gcig kyang med/ de'i phyir 'dod yon gyi 'du longs dang / sngar gyi
dpya dngos la do dam dang / grwa bu slob kyi skyong dar dang / nya ma yon bdag gi ngo srung dang / sde dgon gyi phyogs ris

dang / gyon pa lus chas dang / rta chas kyi gshom ra sogs dgos pa med pa'i phyir/ sprang po yan pa blo bde bya ba de bdag lags so/ /skyid pa yang byung ngo / /dbang 'byor skyes
bu'i yon tan dkar po'i 'od/ /gzhan phan mkha' la 'gyed par mi nus mod/ /skye bar grags pa'i ming gi stong gzugs 'di/ /cal sgrogs khron pa'i chab mtshor skyes so lo/
/de nas yul du phyin pas res 'ga' shu ba lta bu'i rma 'bras dang / res lkog ma skrangs yong ba/ chu nad kyis thebs pa sogs na tsha dang / rang nyid spyod pa 'tshub pa dang
bu rdzi g.yeng ba che bas g.yang la lhung ba dang / chu la shor ba sogs kyis 'chi tshad tshad mang po byung / 'di tsam na rang gi a ne rab byung ma gzhon pa zhig gis kyang
bslab khrims ma thub pas des lan nam/ nub re bzhin gnyid cung zad re byung ba dang har bsad rgyab nas dngos su lus po phal cher mi yin pa la gdong pa glang po che 'dra
ba/ sma ra dang / smin ma sogs las me 'bar ba zhig 'ongs nas sdigs mo sna tshogs byed byed do/ /de la rang gi mig btsums pa dang / gzhan gyi lag pas mig bkabs kyang mi
sgrib par

mthong gin yod/ thabs ci byas kyang phan par ma gyur te btsun pa bya dgos par yin nam zer/ rang lo bdun pa rab myos zhes pa lcags pho rta'i lo/ /cho 'phrul smon lam gyi dus
bkra shis lhun por phyin nas paN chen thams cad mkhyen pa'i spyan sngar gtsug phud phul/ 'di nas sngar gyi 'khrul snang de yang sangs song / yi ge'i phyi mo ka kha sogs
chung dus rtsed mo dang bsres nas bslab pas tshul gsal po da lta mi dran 'dug 'di dus klog bde ba tsam yong / rje sman khang pa las blo sbyong don bdun gyi 'khrid thob/ sems
bskyed cig mdzad pa'i nub mo chos zhu mkhan gzhan gyi lad mo byas nas gnyid ma log par phyag kyang btsal lo/ /lo dgu tsam lon dus ri phug tu rje sman khang pa'i drung
du bsdad nas bla mas tshig bkra bzang ba yin gsungs/ rje rin po ches mdzad pa'i lam rim gsol 'debs yon tan gzhir gyur ma bya ba de thog ma kho nar 'dzin du bcug /mtshan
mo mar me'i 'od la yang bu ston thams cad mkhyen pa'i gsol 'debs dpal gang drin ma shlau ka re bslabs so/ /bla ma 'di ni sku 'khrungs sa kho bo rang gi grong dang khad nyer
'khrungs te chung dus lha sdings dgon pa'i btsun khral rgyab pas cha

rkyen gyis phongs nas yul don dgos pa byung zhing / rjes su 'brong rtse chos sde'i btsun pa mdzad/ dgon pa de'i las tshan yod dgu mdzad dgung lo nyi shu rtsa lnga la dbu mdzad
kyi go sar phebs/ paN chen dpal ldan ye shes las rab tu byung zhing bsnyen rdzogs kyang mdzad/ yongs 'dzin paNDi ta ye shes rgyal mtshan sogs bla ma mang po bsten/ phyis
tshe blos btang gi bya bral la phebs te lho gro bo lung / kong po rtsa ri/ byang rwa sgreng sogs gnas mang po bskor zhing gnyan khrod rnams su gcod mdzad/ dgung lo bzhi
bcu la zhwa lu ri phug tu phebs nas drung cu re dgu'i bar gnas 'di nyid du sku tshe 'da' bar mdzad cing lung rtogs kyi yon tan bsam gyis mi khyab pa mnga' yang 'phral
sbas pa'i tshul tsam du bzhugs pa yin no/ de'i skabs su glu 'di'ang sems la shar 'dug a ho/ bla ma'i gdan sa ri phug byang chub kyi shing khrod/ /bu nga'i rkang chung g.yas
pa'i rgyag sa ru bzang byung / /sbas pa'i bshes gnyen blo bzang chos 'phel gyi rgyal mtshan/ /bu nga'i chos kyi slob dpon dam pa ru shar byung / /tshig bkra bzang po dam
chos yon

tan gyi gzhir gyur/ /bu nga'i chos sgo 'byed pa'i lde mig tu gtad byung / /bu ston chos rje'i bstod pa'i rab byed de rnam gsum/ /bu nga'i dang pa'i gsol 'debs snying po ru
thos byung / /a ho/ sngon sbyangs las 'phro sad pa'i yang rtse 'dra los yin/ /gsol lo mchod do bla ma mkha' 'gro yi chos skyong / /drongs shig drongs shig thar pa'i lam sna
der drongs shig /mdzod cig mdzod cig skyabs dang dpung gnyen zhig mdzod cig /gzigs shig gzigs shig 'gro ba'i sdug bsngal la gzigs shig /stsol mdzod stsol mdzod dngos grub
char 'bebs rang stsol mdzod/ /snyan no snyan no bkra shis dge mtshan gyi glu sgra/ /ldir shog ldir shog 'dzam gling mdzes rgyas du ldir shog /ces byas so/ /rang lo bcur
slebs pa dpal gdong zhes pa chu mo bya'i lo/ /hor zla gsum pa'i tshes brgyad la ri phug gi tshogs su mang ja rnam gzhag dang bcas pa rang gi a nes btangs nas sgrigs la
phyin no/ mang ja grol ba dang chos rje rin chen lhun grub kyi byang gling bla brang du 'khrid nas gsol ja/ 'bras sil/ sder ka sogs btang / chos rje rin chen sbyin pa chos
'phel gyis bzhes pa'i rtse zhwa gcig g.yogs/

grub dbang blo gsal bstan rgyan gyis mdzad pa'i spyan ras gzigs kyi bsgom bzlas ma Ni'i phan yon dang bcas pa zhig gi lung dang dpe gnang ngo / /de nyin grangs chen grwa tshang
la yang grwa ja btangs nas tshogs su phyin pas nag nya'i rgyan 'grems che rabs rten 'brel legs zhes grwa tshang nas dkar spro kha btags bcas pa byung ngo / /lo de'i
hor zla bzhi pa'i nyi shu gcig la bkra shis kyi gtsug lag khang zhwa lu ri phug gi byang gling bla brang du mkhan po rin po che don gyi slad du mtshan nas smos te byams pa
rin chen lhun grub dpal bzang po'i zhal snga nas dang / las kyi slob dpon mtshungs med rin chen legs bshad chos 'phel gyis mdzad nas dge bsnyen nas bzung / tshigs snga
ma dge tshul gyi bar legs par bsgrubs so/ /de nyin zhwa lu chos sde chen po'i spyi so nas kha btags mtshan grangs dang bcas pa dang / nor bu bde ldan nas sde pa dge slong
rgyal mtshan lags dang / spyi pa rin chen tshogs 'phel lhan rgyas nas sngar rje drung 'jam dbyangs bshes gnyen de nyid kyi zhal chems su gsungs pa ltar/ kho bo la gyon pa
gsar bzos kyis bskon dang / grub dbang rin po ches

rje drung de nyid la gnang ba'i spyan ras gzigs dang / bu ston yab sras rnams kyi bris thang gcig /phyag 'phreng gzungs gzhugs la yod pa'i thub pa'i dbang po'i sku gcig /rje
yang dgon pa'i ri chos yon tan kun 'byung gi glegs bam gcig /dar yug che legs dang bcas pa thugs la btags so/ / | kwa ye 'di na mchog tu dkar pa'i phan bde'i snang ba 'di
dag ni/ /rab gsal dbyig gi khu ba las 'phos gzegs ma dar ba'i tshul min te/ /mngon mtho nges legs dmigs bu mchog gyur chos 'dul gser gyi kong bu'i nang / /'chal tshul
sgrib pa'i mun pa za byed glal ba'i lce las gyur pa yin/ /de phyir rnam gsum brje ba'i las la brel ba yang / /tshul chos 'dab stong rang dgar grol ba'i zlos gar min/ /bslab
gsum lha yi skye mched gsar du ngoms pa'i slad/ /mkhan slob sna tshogs las ba bkug pa'i phyag bris yin/ /brang 'gro gdug pa'i tshang bzhin du/ /mdzes pa'i dpal la zhe
skrag nas/ /tshangs spyod nor bu'i thems skas la/ /'dzegs pa 'di 'dra gzengs su mtho/ /de yang chang ni snga gong nas mi 'thung zhing 'di

tsam nas phyi dro'i kha zas dang / mtshan mo gcer nyal byed pa la bag yod par byas so/ /rje sman khang pa de rgyun gyi zhal 'don la 'jam dbyangs kyi bstod pa gang blo ma/ 'jam
dpal mtshan brjod/ shes bya mkha' dbyings ma/ rdo rje rnam 'joms kyi gzungs ring / gsang ba 'dus pa'i rtsa brgyud le'u dang po 'jigs byed rtog bdun gyi brgyud le'u dang
po/ dus 'khor bsdus brgyud kyi 'jig rten khams la/ sgrol ma/ sher snying / smon lam rnam gsum/ bla mchod bde stong dbyer med ma bcas chags med lta bu mdzad nas gsung pas/
kho bos 'jigs byed dang dus 'khor ma yin pa'i gzhan ma rnams zhor 'degs yong pa byas so/ /dbyar gnas kyi dus bla ma dang lhan du bkra shis lhun por paN chen thams cad
mkhyen gzigs chen po'i bka' chos zhu bar phyin te/ tshogs chen gyi mang ja tsha rting ma'i skabs seng g.yab tu nyan pas/ mngon rtogs rgyan gyi gzhung dang / 'dul ba'i rgya
gzhung 'dra mo zhig nas lung gnang ba nyi ma 'ga' byung / de nas dbu ya bzhes pa yin zer gsung chos chad song / rje sman khang pas

bkras lhun tshogs chen la mang ja zhus pa'i spos bskor zhig la yang phyin/ sngags khang du seng chen blo bzang bstan 'dzin dpal 'byor dang / grogs po nub kyi spyi khang du
sngags chen po thub pa blo bzang tshul khrims mjal/ bla ma de la steng grib kyi bsnyun gzhi byung nas gsung 'phros mi go ba 'dug kyang zhabs 'bring pa zhig gis gsung bsgyur
nas btsun chung 'di shes rab che ba zhig yod pa 'dra/ bkra shis lhun po'i btsun pa byed chug zer/ bla mas 'di zhwa lu ba'i bla ma'i sku skye yin tshul zhus song bas/ bla
ma'i sku skye yin na ka mtshan nyid kyi grwa sar bcug pas dge bshes che ba gcig yong / gzhan shab be shob be nor ma nyan la 'gro ba 'dug zer ro/ /yar lam zhwa lu bla brang
gi klu sdings su sde pa rin chen zla bas zhabs tog zab pa byung ste 'di nas bzung sde pa de spyir rje sman khang pa la dad pa che ba sgos su nged rang gi sbyin bdag
gi mthil byas nas drin shin tu che'o/ /rang lo bcu gcig tu slebs pa dngos po zhes pa shing pho khyi'i lo/ byang phyogs khal kha'i mong gol gyi bla ma mkhan chen no mo han
ri phug tu phebs nas/ khyab bdag bla ma dam pa ye shes

dpal 'byor dang / byang gling rin po che'i drung du bu ston thams cad mkhyen pa nas brgyud pa'i rgyud sde mang po'i dbang bka' gsan rgyu mdzad cing / bum chu zhal 'byed dang
ri phug tshogs chen la mang ja dngul zho re'i 'gyed bcas gnang gin 'dug rje sman khang pas kho bo la/ dbang gang gnang de tsho khyed kyis thob dgos pa 'dug ste phyag rten
re tsam 'bul rgyu med pa dang dad pa go ba med pa'i thob thob de 'dras grul ci btub/ 'on kyang zhu ba la 'gro'am mi 'gro a ne chen mo la gros dris mdzod gsung / dga' lung
du a ne sgrub pa mo la zhus pas/ bla ma'i sku skye yin pas chos zhu los dgos/ cis kyang dbang thob pa gyis shig ces kha btags bzang po 'ga' dang dngul Tam ka dkar po
bco lnga tsam bskur byung ngo / /de nas bla ma rnam pa gnyis la bdag kyang dbang la 'jug par zhu zhus te/ thog mar byang gling bla brang gi dbang khang chen mor rje btsun
dam pa byams pa rin chen lhun grub pas dpal phyag na rdo rje 'gro bzang snying po'i lugs kyi dbang bka' dang / de'i sang nyin khyab bdag ye shes dpal 'byor gyi rdo rje
rtse mo rigs bsdus kyi dbang gi sta gon mdzad/ 'di

skabs pha bla ma ye shes dpal 'byor gyis dbang gnang ba la/ rtse mo rigs bsdus/ shAkya seng ge gtsug tor dgu ba/ ma hA ma ya lha lnga/ gdan bzhi yab dka'/ bde mchog padma dra
ba/ mnyam sbyor rigs bsdus/ gshed dmar bir lugs lha lnga/ gshin rje gdong drug rwa lugs lha nyer gcig ma/ rnam 'joms dkar po lha bcu dgu grub chen sa wa ri pa'i lugs ste
dbang bka' dgu thob cing / gdan bzhi ma gtogs rdul tshon gyi dkyil 'khor kho na la brten par mdzad do/ /byang gling rin po ce las phyag rdor 'gro bzang / dpal mchog rigs
bsdus/ yo ga khams gsum rnam rgyal/ don zhags lha mang / gdugs dkar nyer bdun ma/ 'od zer dri med lha drug gtsug gtor dri med lha lnga dang bcas pa dbang bka' bdun po
rdul tshon gyi dkyil 'khor la brten nas thob bo/ /de'i mthar tshe sgrub bu ston gong khug ma yang gnang ngo / /nged rang la a nes gnang ba'i dngul dang kha btags rnams yon
du phul lo/ / | a hor 'dren mchog kai la sha ri la/ /gzhan 'ga'i bskul tshig nyi gzer lhung ba'i tshe/ /dbang gi chu rgyun ri dang tsa yi klung / /gang blo'i 'dzin mar
'jo ba'i skal bzang thob/ /

rje sman khang pa'i drung du rdo rje 'jigs byed lha bcu gsum ma'i dbang bka' tshar gnyis dang / de'i sgrub thabs/ rje btsun tsong kha pa chen pos mdad pa'i za ma tog gi lung
/ 'brong rtse lha sras rjes mdzad pa'i bskyed rdzogs kyi 'khrid yig lung / dpal mo lugs kyi bcu gcig zhal lha lnga'i dbang / de'i smyung gnas sgrub skor paN chen blo bzang
chos rgyan gyis mdzad pa'i lung / gcod dbang nam mkha' sgo 'byed dang gcong gzhung thar 'dod ded dpon ma'i lung 'khrid/ rje tsong kha pa sogs nas brgyud pa'i dbyangs
can dkar mo'i rjes gnang / sgrol dkar rjes gnang / klu dbang rgyal po'i rjes gnang / rgya gar zangs gling pa nas brgyud pa'i khyung nag me'i spu gri'i rjes gnang / nA ro
mkha' spyod kyi sindhu ra'i dkyil 'khor du byin rlabs tshar chen rdo rje 'chang gi yi ge bzhin thob bo/ /gzhan yang rje rin po ches mdzad pa'i lam rim chen mo sogs lung
mang po gzhan gyi zhor la zhus so/ /rang gi rmo rmo rab byung ma la li'i maNDal yod pa de 'khyer nas bla ma'i lad mo byas te maNDal phul/ kham pa dge slong zhig la rje'i
lhung bzad 'dug pa nga la gnang dgos byas pas byin byung

ste / gung tshigs kyi dus su phud mchod gtor ma chang bu dang bcas pa re yang bsham mo/ /rang lo bcu gnyis pa na tshod ldan zhes pa shing mo phag gi lo sar pa dang rje sman
khang pas ri phug gi ma Ni ring mo la zhig gso mdzad pa'i phyag g.yogs zhus/ sngar byang gling rin po ce dgongs pa zab cing rje sman khang pa la chos gsan pa dang / kho
bo rang gi rtsa ba'i bla ma yin pa sogs bskur ba zhu rgyu med rung / zhwa lu pa'i grwa pa mi bsrun pa 'ga' dang khong rang gi phyag g.yog 'byung po mi ma yin las gdug rtsub
dang cho 'phrul che ba rnams kyis thugs skyogs nas bla ma sman khang pa'i nye gnas dge slong gcig yod pa la brdung 'tshog byed zer ba dang / skabs gzan dang gzhan la brnyad
nas bka' skyon khyi 'khrug pa ltar mdzad do/ /bla ma sman khang pa yang / sngar ni ri phug tu dge sbyor gang 'phel bgyis nas zhwa lu ba'i zhabs tog las/ zhabs 'dren
byas pa med/ da cha 'di ltar yin na ri khrid gcig btsal nas 'gro gsungs te phebs par thag bcad dus/ smon 'grub khyung rtse nas gzhis rtse rdzong gi phyag mdzod byed pa'i
gnyer pa zla don can dang / khyung rtse ram pa ba'i sde pa mgrin gcig tu bla ma gnyis la nged rang tsho'i

sa cha 'gol ba zhig tu gzims khang rgyab phyogs pa zhu zer yang grong ltag gi dgon pa mi dgos gsungs nas ma bzhed/ 'ga' zhig nas tshong 'dus kyi chu byang na bram tshal brag
grub zer ba'i brag phug ngo mtshar can zhig yod zer ba gsan nas bla ma nyid gzigs par phebs song / yar phebs dus brag phug ngo mtshar che rgyu cang mi gda'/ rtog ldan dang
btsun ma khyo shug byas nas bsdebs shul tu 'dug /'o skol de 'drar sdod mi nyan gsungs/ de nas 'brong rtse chos sde na bla ma'i sku mched dge slong zhig yod pa'i sa nas
yi ge slebs te/ ston kha bla ma gnyis car 'di phyogs spyan 'dren zhu ba lags pas cis kyang phebs pa zhu zer nas de phyogs su phebs/ yar lam nor bu khyung rtse na nged rang
gi a lce tshe ring dbang mo can yod pa'i sar zhag 'ga' bzhugs/ nor bu khyung rtse'i lha khang mjal/ de na nged rang char lugs pa rnams kyi shing rta chen po bdag chen
rdo rje'i 'chang blo gros rgyal mtshan gyis rang gnas phog pa'i lam 'bras slob bshad kyi bla brgyud 'jam dbyangs dkon mchog bzang po yan chad kyi sku dang / gnas

bcu sogs rten ngo mtshar can 'dug /ngas rjes su yang phyin nas mjal lo/ /gnas gsar rgyal khang du yum chen mo sogs kyang mjal/ nged rang de dus bong ge chung bas rta mgrin
gyi sgyid ma'i 'og la phar 'dzul tshur 'dzul mang po byas so/ /ra sog tu bye mkhar ba zer ba'i grong pa phyug po gcig gis gdan drangs nas zhag mong po bzhugs/ grong pa de'i
pha rgan po zhig 'dug pas des/ las dbang zhig gis nged rang la dga' tshor chen pas nga'i bu yin zer nas byams po ci yang byas so/ /rgan po de rjes su 'das pa'i dus kyi
tshe klad pa'i dkyil nas dbang po'i ril bu gzi 'dra ba che chung byi'u'i sgong nga tsam pa rdos bcag kyang mi chag pa zhig 'thon 'dug pa nged kyis kyang mthong ngo / 'brong
rtse chos sder phebs nas btsun pa rnams la mang ja bzang ba lnga dang 'gyed bcas btang / spyir 'od dpag med kyis gos thang tshems grub ma zhig 'bul sbyor mdzad/ de skabs
sger 'brong rtse ba'i zhal ngo 'phyong rgyas sgem bu pa bsod nams stobs rgyas kyi gdung brgyud ngo ma zhug gu'i tog yin zer ba'i zhabs drung tshe dbang rnam rgyal de
bsnyun nas grong la khad 'dug /rje sman khang pa'i 'khrus dbang 'dra mo zhig gnang song

nged cag 'brong rtse gzhol du khyim tshang zhig gi mchod ston gsol zhing yod dus zhabs drung sku gshegs pas sngas bsrungs la 'byon dgos zer ba'i gdan 'dren gyi pho nya byung
/ bla mas 'brong rtse chos sde'i chog grwa'i mgo la phebs nas kun rig gi cho ga mdzad/ ngas ni chog mi shes rung btsun chung ham pa can zhig bdog pas yon la dngul srang
brgyad tsam gyi nom pa byung ba de ni blangs so/ de nas dga' bzhi'i phu gad gser bya ba'i dgon pa skyid po shing se ba'i nags tshal yod pa zhig na/ nged rang gi sru mo sgrub
chen ma bka' brgyud gsal sgron de nyid bug sgo 'dag sbyar mdzad nas mtshams la bzhugs yos pas de mjal bar phyin nas bug sgo'i dgag tu zhag gcig nyal lo/ /nyang stod
yul gyi sman ljongs bskor du phyin/ /ra sog gzhung du pha rgan gsar pa mjal/ 'brong rtse'i khab tu dpon shi'i mchod gnas thob/ /gad pa gser gyi bya skyibs can du slebs/ /sru
mo bsgom la bzhugs pa'i bug sgo ru/ /skyid nyal zhag gcig rgyab ste log nas yong / /de rjes rje sman khang pa'i phyag g.yog byas nas sger 'brong rtse ba'i tshe cho ga
lha khang du zla ba

gcig tsam du tshe sgrub mdzad/ 'brong rtse sde pa'i phyag mdzod rgan gzhon gnyis dang nang gzan mang po la tshe dbang gnang song / de grol ba dang nged rang gi khyim nas gdan
'dren byung ste 'dus 'byung gi thad ka brgyud de gu ru 'bum pa'i slob dpon chen po'i rdo sku la phyag mchod mdzad/ yul du zhag shas bzhugs nas nyin gcig bsam gtan chos
sdings kyi sa phug gzigs par phebs/ nged kyi bzhad gad la/ 'dus 'byung rlung bo'i ra ba bskor/ /skyes skam yu la thang ka bskor/ /bsam gtan chos sdings kyi sa phug bskor/
/de gnas gsum bskor ba ma lags sam/ /zer ba byas/ la rgan rgyab nas rang gnas su phebs te zhwa lur mang ja bzang ba gcig btang / slar bkra shis lhun por phebs nas tshogs
chen la mang ja/ sngags khang du rgyud ja/ rten la mchod 'bul/ skyabs mgon chen por maNDal sku gsung thugs rten dang bcas pa'i 'bul tshan rnam grangs 'ga' phul te sngar
byung ba'i dngos po rnams 'phral dag mdzad song / rang lo bcu gsum pa 'dzin byed ces bya ba me pho byi ba'i lo de la zhwa lur ni chos rje ri phug bla ma'i phyag g.yog rnams
kyi byed 'phrin la

brten / grwa dmangs dang bla ma rgya 'dre shor ba'i 'khrug long dang / dkar po grwa tshang pa'i bla ma la khong rang tsho'i grwa dmangs kyis bsnyon dor ba'i za ri zi ri 'ga'
byas song / gzhis ka rtser gorSha'i rten chas 'gyangs pa'i rkyen las rgya nag nas cang jun zer ba'i nang blon che gnyan zhig dmag sde dang bcas phebs pa yin zer/ khul 'dir
yang shing gcod sogs 'ur shogs chen po 'dug /lo de'i mjug la nged dpon slob sger 'brong rtse bas spyan 'dren zhus te/ de nyid dbus bcud bum sgrub sogs sku rim mang po
tshugs yod dus/ de na 'dug pa'i e ma mchod ye shes chos 'phel zer ba la chu nad sogs na tsha mang po langs 'dug /khong rang gi yid la yod pa'i sman pa de mi khugs par sems
la gcong snang chen po dang bcas 'das song / des rkyen byas nas nga rang la sman pa shes 'dod chen po byung ste bla ma la zhus pas/ mdo sde gser 'od dam pa nas byung ba'i
tshong dpon gyi bu khyi'u chu 'bebs kyi lo rgyus dang / rje g.yu thog pa'i rnam thar gsungs nas gso spyad 'di yang rigs gnas gzhan dang mi 'dra ba zhig yin shas 'dug
gsung ba las

mi mnyes pa byung ma song / ri phug tu phebs pa dang dpon tshang bong dkar ba la dpe cha g.yar nas sman gyi rtsa bshad phyi gsum po bzung / man ngag rgyud kyang 'dzin thub
pa 'dug rung skyor mi nus pa 'dra snyam nas ma bzung / bar skabs su bla ma na re/ bu'i sman dpe bzung pa 'dis nged la zhwa lu bas kha zer du 'ong ba 'dug /da gshol dgos gsungs/
nyin gcig bla ma phyi rol tu phebs pa'i lam du dpe cha shog khyar hrul po zhig rlung gis bteg nas phyag tu lhung byung ba la gzigs pas/ sman li zha sbyangs zhi la
bsil drod gnyis/ /dpyad la 'jam rtsub zas la phan gnod gnyis/ /spyod lam drag dal zas sman spyi 'gro'o/ /de ltar gnyen po bcu yis nad kun 'joms/ /zhes phyi ma rgyud kyi sdom
tshig gi skabs nas tshigs bcad de ltar yod pa zhig byung pas de las thugs rtog zhig 'phros nas bkag cha ma mdzad do/ de ltar sman dpe bzung rung lag len slob mkhan med
na mi phan pas/ slob dpon du 'os pa'i sman pa mkhas pa su yod ces dris pa na bkra shis lhun po ni gtsang phyogs kyi yul dbus rgyal po'i khab dang 'dra bas de na yod par
nges so zhes bya ba'i gtam thos pas/

der rgyug che ba'i lha rje 'ga' zhig brtag pa la bcug pas dpon tshang chen po zer ba'i bgres po zhig thon byung ste/ kho nga can la zhus pas ngas mi yong gsungs nas ma gnang
/ de nas sman thang grang khang par zhus pas sman slob par zhal gyis bzhes so/ /rang lo bcu bzhir slebs pa dbang phyug ces pa me mo glang gi lo shar ba dang / bkra shis
lhun por phyin nas 'tsho byed sman ram pa dka' chen blo bzang don yod de nyid kyis phyi ma rgyud kyi rtsa mdo chu mdo'i le'u sogs la 'grel bshad mdzad nas bslabs/ bla sman
blo bzang tshul khrims kyis sman sbyor sogs cha lag gzhan rnams la 'khrid mdzad do/ /'on kyang rig gnas kyi nang nas gso dpyad 'di'i khag len tshad dang ldan par byed
na gzhan thams cad bzhag nas 'di kho na la 'dril dgos pas nged cag 'dra bas skrug rnam bar snyan kyang tshems kyis phed pa mi 'dug go/ de ltar yang rang gi ji ltar nus pa'i
sgo nas nad pa dag la phan par bya ba ste/ zur mkhar la thog pa paN chen mnyam nyid rdo rje'i gsung mgur las/ bdag nyams myong rgan tshang mi ldan

yang / /nad 'du ba'i gegs 'phrang sel nus snyam/ /bdag blo zhib gzegs cha mi ldan yang / /nad bcos nor thal song byed ma myong / /bdag byams dang snying rje mi ldan yang ma
nad pa brtse bas 'dor ma myong / /bdag rdzas la ser sna ma bral yang / /sman yon dang gtang rag rtsod ma myong / /pha mnyam med gu Na'i bka' drin yin/ /drin 'khor thabs
med do chos kyi rje/ /zhes gsungs pa ltar ro/ /yul gangs can gyi ljongs 'dir gso ba rig pa'i gzhung bshad man ngag gi bskor la yang snga phyi gnyis su byung ba'i snga ma
ni mkhas mchog dpa' bo las byung ba'i yan lag brgyad pa'i bskor yin te deng sang bshad pa'i 'phrin las yod par mi snang / de dang 'brel ba'i man ngag gi bstan bcos dpal sa
skya'i sman dpyad rgyal bo'i dkor mdzod kyi lung nyan no/ /gzhung phyi ma ni shing rta chen po g.yu thog yon tan mgon pos srol phye ba'i dpal ldan rgyud bzhir grags pa
ni rgyud bshad rang rkang tshugs pa cher mi snang yang lung dang lag len dang bcas pa bzhugs pas kho bos kyang thos par byas so/ /rgyud bzhi'i phyogs su gtogs pa'i man ngag
la zur

mkhar ba'i bye ba ring bsrel ma bu'i skor gyi yig sna phal che ba'i lung / gong sa lnga pa chen po'i bla sman pa dpon tshang dar mo ba blo bzang chos grags kyis mdzad pa'i
gdams ngag bka' rgya ma'i lung / mi'i dbang po 'jam dbyangs sangs rgyas rgya mtshos mdzad pa'i rgyud bzhi'i 'bru 'grel baiDUr sngon po sogs mang yang lung rgyun dang bcas
lag len dar ba man ngag lhan thabs su grags pa ste/ de rnams thos par byas pa yin no/ /srog gi dbang po 'tsho ba'i lus kyi sgor/ /gnag dka' zug rngu'i dug mda' 'phen pa'i
dgra/ /glo bur rkyen gyis 'jug pa 'di las gzhan/ /sgra tshang dmag dpung ldan yang rgol du med/ /de phyir gso ba rig pa'i gzhung lugs 'di/ /rang gzhan kun la gces pa'i
rin chen yin/ /phyi nang gzhal bya gtan la ma phebs na/ /tshad ma'i rigs lam ston ka'i 'brug sgra tsam/ /rang lo bco lnga pa 'bru mang zhes pa sa pho stag gi lo/ /nged cag
dpon slob nyang stod phyogs la phebs nas sger 'brong rtse ba'i khab tu dbyar bzhugs mdzad cing / 'brong rtse'i phu lha do chen zer ba'i mi la sman mang

po yod zer pa thos nas sde pa 'brong rtse bas 'phrin shog brdzangs te nyang stod skyid sbug nas sman pa zhig rgyus yod la btang / 'u lag dang bcas nged rnams kyi lha do chen
la phyin pas ri de'i ngos la sngon 'ba' ra ba'i skyes mchog rin po che sogs kyi slob mar gyur pa lha do rtog ldan mkhas grub bde legs rin chen gyi sgrub gnas byung shul
lha do dgon pa zer ba ra ri tsam 'dug /ri dpyad de la dpags na sngo sman mang po skyes tshod 'dug ste rgyus yod la byung ba'i sman pa de ni rgyus mi 'tshal ba zhig gis sa
ngo 'phrod pa dang blo bskyed thon pa ma byung mod kyi/ khong gi lag na 'brug pa dpag bsam dbang pos mdzad pa'i phyi ma rgyud kyi dka' 'brel mdor bsdus shig snang ba sman
ngos 'dzin tshul zur lugs su 'dug pas cung phan pa byung / phyis kyi ldan ma dge bshes bstan 'dzin phun tshogs kyi mdzad pa'i nus pa rkyang sel la rtsa ba bcol ba'i shel
gong 'phreng rtsa 'gril 'di dag ni/ rgyas rgyas lta bur snang rung sman ngos 'dzin tshul dpyad dka' ba'i the tshom gyi gzhi mang du snang ngo / /ri phug tu 'byor nas don
yod zhags pa'i cho ga'i rgyugs 'pher ba byas te/ khyab bdag bla ma ye shes

dpal 'byor gyi drung du don zhags kyi dbang dang dkyil chog sogs kyi lung rnams kyang zhus so/ /rang lo bcu drug pa myos ldan zhes pa sa mo yos kyi lo shar ba dang sngar nas
'brum nad kyi bags rgya khyab lta bur yod pas ra sog tu khron kha spel ba zer ba'i grong pa zhig tu mi god che ba byung nas bla ma sman khang pa skye gnas spor 'dren gyi
sbyin sreg mdzad par spyan drangs so/ kho bo rang ni zhwa lu mthil du don zhags sgrub mchod la yod pas/ bla mas bag sangs snang ba'i sa nas bang chen byung ste/ sku stod
la snyel gzhi yod pa langs pas gsol sman dgos zer ba gnang / kho bos gsol sman 'ga' bskur bas cung zhig bde ru song nas ri phug tu phebs rung de nas bzung sku stod kyi
bsnyun gzhi sku smad la babs nas rgyun du bsnyun pa zhi ba byung / de la bcos thabs 'dam byas bya ba med kyang sku na smin pa'i bgres nad kyi thog tu gyur nas zhi med du
ma song / lo de'i mjug ma he mchod pa yin pa dang bcas zhwa lu mthil du gdan drangs/ der bdud rtsi lnga lum gyi 'phrod brten gnang pas dwangs bskyed che ba byung / rang lo
bcu bdun pa gnam gnod zhes

pa lcags pho 'brug gi lo/ /hor zla gsum pa'i nang du nor bu grang khang nas mgyogs byams g.yar po btang byung ba la bla ma phebs te 'brong rtse'i skyid tshal klu sdings su
bzhugs/ 'brong rtse chos sder gos sku thog so bzhi la khebs pa/ lha mgron du gtso bo thung pa'i dbang po/ ldem gnyis su byams pa dang spyan ras gzigs/ steng du jo bo rje
dang / rje btsun tsong kha pa chen po ste sku lnga yod pa zhig gsar bzhengs mdzad/ hor zla lnga pa'i tshes bco lnga la gos sku bkrams chog pa byung pas rje sman khang pas
rab gnas mdzad/ dge ba'i rtsa ba mthar phyin byed smon lam tshigs su bcad pa bco lnga skor zhig rtsom pa mdzad nas kho bos yi ger bris/ tshems bu ba mi bdun dang lha bris
pa gcig sogs las byed rnams yon dang zhabs tog gis mgu bar byas so/ /de skabs 'brong rtse zhol/ bran bu/ ra sog gu la sogs kyi grong phyug pa phal cher dang / mo dgon than
thun yod pa rnams kyis che bas nyin gang tsam dang / gzhan ma rnams kyi ja chang mar krog gis mtha' brten pa'i dad 'bul byed mi shin tu mang / 'brong rtse chos sde'i
btsun pa rnams la dga' tshor yod yod mi 'dra zhing / lar

deng sang btsun pa dang mi nag pa go ldog gis mi nag pa dad pa che tshod tsam phyogs gang na yang gda'/ de yang snying rje padma dkar po las/ byang phyogs na pho brang rgyas
ldan du/ bram ze dang / khyim pa bstan pa la dad pa byung ste shi nas dga' ldan du skye la/ rab tu byung pa phal cher chos bzhin mi spyod pas log par ltung ngo / /zhes
'byung ste/ 'di 'dra rnams la dgongs sam snyam mo/ /de nas slar nyang chabs la ko ba btang ste rim gyis ri phug tu phebs/ nged kyis rtse mo'i cho ga bzung pas dbang gzhi
dkyil zin pa tsam nas 'phro la lus song ste/ nam zla ston ka song nas grang ngar ches pa dang chu ngan pas bla ma sku khams je lod du gyur/ bcos ka sna tshogs phul yang phan
par ma gyur te/ lo de'i smin drug zla ba'i tshes bcu'i nyi ma tsha rting khar gzhogs g.yas 'og tu 'jug pa sogs mdzad nas sku gshegs so/ /bshes gnyen gamigs bus stor ba'i
thang yangs su/ /mya ngan me lce 'bar bas snying bsregs mod/ /rnam dpyod gom pa shin tu 'khyor bzhin du/ /rjes kyi bya ba'i 'khur po 'bad pas bteg /rang

lo bco brgyad du slebs pa khyu mchog ces pa lcags mo sbrul lo shar pa'i hor zla dang po la rjes sman khang pa'i gdung la satstsha 'debs pa dang / mchod rten khang bu brtsegs
pa sogs bzhengs grub par byas/ de nas ni rang gi sems yang 'gyur te/ skyes rabs las/ mdza' ba yun ring 'khod 'khod nas/ /'chi bas so sor 'bral gyur te/ /sdug bsngal chen
po ldang gyur pa/ /de ni 'jig rten 'di na nges/ /zhes dang / spyod 'jug las kyang / mi mdza' rnams kyang med 'gyur zhing / /mdza' ba rnams kyang med par 'gyur/ /bdag kyang
med par 'gyur ba ste/ /de bzhin thams cad med par 'gyur/ /rmi lam nyams su myong ba bzhin/ /dngos po gang dang gang spyad pa/ /de de dran pa'i yul du 'gyur/ /'das pa
thams cad mthong mi 'gyur/ /zhes sogs gsungs pa'i don la nges shes drag po skyes/ /rang gi 'phral spyod dang gzhan dag gi bya spyod la ni gting nas khrel/ rgyu mtshan de'i
slad du ni yid la brnags pa'i tshul 'di ltar yin te/ kye ho/ zin pa'i mi zin sems kyi 'char sgo gya ma gyu/ /gyu gyu tsam las gtad so 'di yin ci yang med/ /med

dgag dbyings nas dug lnga'i rnam rtog ci ma dgu/ /dgu dgu bcu bcus grangs kha mi rdzogs ches cher 'phel/ /'phel kha chad pa'i slad du bsgrub bya dam pa'i chos/ /chos ltar bcos
pa'i gzugs brnyan 'di ni rang la sdig /sdig grogs ngan pa'i snang tshul nags la ma mched bzhin/ /bzhin bzang tshogs pa'i 'gam 'thung 'di la gad mo bro/ /bro pa ji bzhin
lang ling 'phyas 'chos kho nas g.yeng / /g.yeng ba spangs tshe nyi ma ring la sems yang skyo/ /skyo skyo'i snying la mi dran dgu dran ci yang skye/ /skye ba dman la 'dod
chags chu ltar 'khol long long / /long ba gong po g.yang la lhung 'dra'i gti thug go /go ba lug las chung zhing blun po'i 'du shes can/ /can can rnams ni phongs la sar
shing btsugs nas su/ /su dag phung gzhi sde 'khrug spyod pa sa 'dir mang / /mang po'i 'phrod du 'khyams pa'i yon tan de labs tshe/ /tshe srog rlung nang mar me bzhin du
g.yo bas na/ /na so gzhon pa'i sdug yus 'chu dus su la tshong / /tshong 'dus tshogs pa'i mgron po

so sor gyes pa ltar/ /ltar snang mdza' dang mi mdza'i tshul yang de bzhin te/ /te lo pa sogs sngon byon grub pa'i rnam thar la/ /la gor bsams nas dben zhing nyams dga'i khang
bu ru/ /ru ru bzhin du gcig pur 'dug la sems la ltos/ /phyi mtshams phyi ru rgyal chen mtho byas rang gzhan rgyu 'grul spang bar bya/ /nang mtshams nang du dran shes mtho
byas rnam rtog g.yer ba spang bar bya/ /gsang mtshams gsang bar bsnyen sgrub mtho byas tha mal 'dzin pa spang bar bya/ /phyi nang gsang ba'i mtshams gyi bya ba bar chad
med par 'grub gyur cig /ces bya ba ltar lo de'i hor zla dang po'i nyi shu lnga nas brtsams te sgrub gnas sman khang du lo gsum gyi bar la mtshams dam po la bzhugs so/
/de nas rang lo nyi shu rtsa gcig pa nyi sgrol zhes pa shing pho spre'u'i lo/ /hor zla bzhi pa'i tshes gsum la mtshams grol/ tshes brgyad kyi nyin gnas bkra shis kyi gtsug
lag khang kun skyob gling du mkhan po rin po che snang mtha'i mgon po rje btsun thams cad mkhyen pa blo bzang dpal ldan bstan pa'i nyi ma phyogs las rnam rgyal dpal bzang
po'i zhal

snga nas dang / las kyi slob dpon seng chen blo bzang bstan 'dzin dpal 'byor/ kha skong dkyil chen dpon slob brtson 'grus rgyal mtshan sogs dad pa'i dge 'dun grangs tshang
'i dbus su bsnyen par rdzogs pa dge slong gi dngos po bsgrubs so/ /zab gsang rgyud sde'i gter sgo 'byed pa yis/ /rdo rje slob dpon mchog gi rten du'ang / /dge slong rab mchog
yin par gsungs pa'i phyir/ /a ho 'dir 'bad mchog tu skal ba bzang / /thon pa spyi khang du rje blo bzang yon tan mjal zhing / rgyal ba dge 'dun grub kyi gsung kha shas
kyi lung thob/ sngar mtshams la yod dus nub gcig gi rmi lam du/ nged rang sdod pa'i sman khang gi spyil bu de'i thog na sngar mig gis mthong ma myong ba'i rgyal ba lnga
pa rin po che'i 'khrungs rabs thang kha'i gras yin zer/ gos chen tshems grub kyi thang kha snying nge ba la tshar chen chos kyi rgyal po'i sku zhing khams la 'og na gtong
skud ser po'i yi ge'i bcad 'then nas tshar chen chos rje la na mo/ /zer ba zhig yod pa bkrams 'dug /thang kha de la dga' tshor dang mos mos byas pas/ sku de ni rdo rje
'chang

dang mi 'khrugs pa gang yin ngo mi shes par sngo cham gyis 'gyur song ba dang gnyis sad/ yang nub gcig zhwa lu'i mo bran gyi lho sgo'i thang tsam na tshar chen rin po che yin
dbang byed pa'i bla ma sku gzugs chen pozhal rgyan nag zhul le ba/ sku gzan mtshal kha sku ther smug po thul che la kha gsar pa bzhes pa'i gzi brjid shin tu che ba zhig
skor ba la phebs kyin 'dug /phyi bzhin du bsnyegs nas nged rang gis kyang phyin pa rmis/ mi ltas de dag la brten nas tshar lugs kyi chos rgyun rnams thob 'dod byung ste/
sa skya mdar grangs chen sogs na chos zhu sa'i bla ma 'dra e yong snyam stod phyogs la 'gro ba'i blo skyes te bkra shis lhun po nas yar lam ka brgyad sbug tu gnas 'grel
byas/ snar thang dang gangs can chos 'phel mjal nas khro phur phyin/ de skabs gangs can chos 'phel ba rnams kyang khro phu smon lam la tshogs 'dug /gangs can bla brang 'dzin
ma rta gtong zla bas sne len dang bcas rgyal ba mi pham mgon po mjal/ shabs sgo lnga'i mi rnams kyis byams chen gyi spyan sngar bro gzhas phul ba la sde pa de dang ldan
du bltad mo byas/ de nas shabs

dge sdings brgyud nas sa skyar slebs/ rigs 'dzin pho brang du rje btsun 'chi med bstan pa'i nyi ma mjal bar phyin pas khri chen kun dga' bkra shis la der phebs pa dang mjal/
'jam mgon rdo rje rin chen la 'di de dus dgung lo drug tu phebs pa'ang mjal tsam byung / de phyin chos zhus yang ma byung zhing chu de yang ma 'phrod pas gnas mjal rags
rim byas nas 'dar du 'gro rgyur rigs 'dzin pho brang gi gsung brtag la ma bab pas bshol/ tshur lam gzhong pa la brgyud nas sde pa tsha rong gi klu sdings spro khang dang
bcas pa legs po zhig 'dug pa de g.yar nas zhag gnyis bsdad/ de nas srad chu mi zan brgal nas lhun po rtse mjal/ chag chag la rgyab ste ngor du 'ongs pas spe grong du mi
nyag steng 'i dpon gnyer rgan po des bsnyen bkur zhabs tog zab/ dpon gnyer khong rang sne sbyor la 'ongs te ngor dgon pa'i lha khang rnams mjal/ mchod khang gcig tu bde mchogbong
zhal gyi blos bslangs zhig mthong ba rjes su 'gro dus rtsad gcod byas pas de 'dra med zer ro/ gzhong pa la 'thon nas

yar lam rtse mtho'i klu sdings su sde pa rin chen zla ba'i sar zhag sdod byas nas rang gnas su slebs so/ /ras dkar lcog bu'i gur khang dang 'grogs nas/ /ka brgyad sbug tu padma'i
gter lung mjal/ dpal gyi snar thang mjal nas lcags skor btab/ /lus sros g.yang la bskyur ba'i nyen mthong nas/ /a lce wa mo'i 'gro lugs de ru byas/ /gangs can chos
'phel bskor nas khro phur phyin/ /byams chen zhal bzang mthong pas smon lam btab/ /sa skya e waM bskor ba e ma ho/ /'di skabs bla ma zhabs dkar tshogs drug rang grol stod
phyogs nas mar phebs te khong gi grub rtags la dad mos can 'ur langs pa phal cher 'di tsam na sgyid pa skyur zhing thang chad pa 'dra zhig gis bskur 'debs dang zhabs 'dren
tho re ba yang byed kyin gda'/ lar snyigs dus kyi skye bo rnams la yid brtan 'cha' ba ni mi rung la gad mo bro ba tsam ni 'dug go/ nged kyi khyab bdag bla ma dam pa ye
shes dpal 'byor la/ nyid kyis gsan pa'i dbang chos tshang ma bum pa gang byo'i tshul du gnang bar gsol ba btab pas zhal gyis bzhes nas thog mar grub rgyal lugs kyi tshe

dbang dang / bla ma zhi khro 'chi med dpal ster gyi tshe dbang stsal/ de nas tshar chen chos kyi rgyal po'i rnam thar dang / rgyal sras bka' 'bum thor bu'i lung sogs mdzad/
rje nyid dang ri phug gdan sa ba ye shes bsam grub gnyis nas nged la phebs sgor/ da lta'i bzhugs sa 'di gling gi mtha' mar song bas mi 'os 'dug /sku gong ma'i gzim khang
du spo dgos gsung / de ltar bgyi'o zhus nas ngor du phyin/ khang ser du bla chen kun dga' ye shes las/ ngor lugs kyi gur lha brgyad/ zhal lha lnga bcas kyi rjes gnang dang
nA ro mkha' spyod kyi byin rlabs brang ti paN chen gyi yi ge bzhin dang / dge slong rin po che ngag dbang bzang po las dmar mo skor gsum gyi chos skor glegs bam gyi lung
rdzogs par nyan/ sngar mtshams la yod dus nub gcig ngo mi shes pa'i ri ngos kyi dgon pa gcig na khang pa ser po steng shod can gagayab skor dang bcas par slebs te/ khang
pa steng ma de nas mi ro bzan ser po la bsgril nas khyer yong ba zhig dang 'phrad pa rmis/ phyis dgon pa de ngor du 'dug khang pa

de khang ser ni ma yin 'dug pas ci yin rung / rjes su thar rtse bla brang du phyin dus de kho nar 'dug go /mkhan chen rdo rje 'chang byams pa kun dga' bstan 'dzin gyi bka'
drin la brten nas/ sprul pa'i sku 'jam dbyangs mkhyen brtse sogs la chos kyi phan thogs pa byung pas de la lta ba 'dra/ de skabs nged rang nas mi nyag steng pa'i dpon gnyer
chen po zung 'brel gyi bka' brgya char gcig byas so/ /dpon gnyer nas zhabs tog dang 'bul ba bzang po byas/ tshur lam bon do'i lha mo de yang mjal/ ri phug tu slebs te
byang gling sgrub khang du spo bar brtsams pa na/ sngar rang chung ngu'i dus btab pa'i byang chub ljon shing yod pa de la me tog ser che li ba 'dug /sems 'phreng ba tsam
byung pas dge slong bkra shis dpal 'byor na re/ 'di bkogs nas khyer gtong zer/ don grub dang gnyis kyis de bkogs nas sgrub khang gi ldum rar btsugs song yang yun mi ring
bar bskams so/ /lo de'i chu stod kyi zla ba'i bden bzhi'i chos 'khor bskor ba'i dus chen nas khyab bdag ye shes dpal 'byor gyis/ gtso bor bu ston bka' 'bum dang gzhan yang
dbang rjes gnang du ma'i chos 'khor bar ma chad

par bskor te hor zla brgyad pa'i mjug tsam la grol bar byas so/ /de dus chos zhu ba'i mthun rkyen gang dgos nor bu bde ldan pa'i chen po'i drung gis gnang bar zhal bzhes bzang
po mdzad/ rjes su dgos dus su ni rtse mthor mkhan po dngos grub rdo rje phebs pa'i thugs spro 'bul ba byed pa la 'khyogs nas 'dir ci yang ma byung ste/ 'brug nub tu bsgrags/
char pa shar du phab pa'i dber song / bka' chos re zhig mtshams gsol nas rje bla ma la brtan bzhugs maNDal sku gsung thugs rten phul bas/ dge slong bkra shis dpal
'byor gyis tshe lha'i sku de'i mgul phog pas rnam rtog kyang za ba zhig byung / 'on kyang bla mas ma gzigs par tshang sgrigs thub pa byas so/ thub bstan snyigs mar spyod
pa'i dus mtha' 'dir/ /bdag 'dra'i zhing sar chos kyi sman char gang / /phab phyir dus gsum rgyal ba thams cad las/ /kye lags bka' drin che'o rje bla ma/ /de yang sngar sa
skya'i yab rje ngag dbang kun dga' blo gros kyi gnas gsar pa ngag dbang kun dga' legs pa'i 'byung gnas las tshar lugs kyi gsang chen slob bshad

phal che ba gsan nas spel gang thub mdzad pa'i dus kyi slob ma rtse gdong zhabs drung dge 'dun bkra shis dpal 'byor kho na ma gtogs gzhan mi snang pas/ tshar lugs kyi chos
bka' zhu rgyu don du gnyer bya'i snying por byas nas rgyan gong sogs mgon khang rnams su 'phrin bcol byas/ rang gi g.yog don grub lus she thang pas bong bu'i gzhogs khal
tsam gyi khres po 'khyer/ dge slong bkras dpal nas kyang rdog khres rgyab/ kho bos chos gos snam sbyar dang lag tu sba dbyug bzung ste lam du bzhugs/ shas ra gru kha brgyud
de rong chung 'phrang bskor nyi ma dbus kyi rgyal khams su phyin no/ lha sar slebs pa dang jo bo shAka rnam gnyis drung du smon lam yid ches par btab/ po Ta lar dga'
ldan khri rin po che yongs 'dzin ngag dbang chos 'phel de skabs zhwa lu'i mkhan po yin pa dang / 'di khar phyag mdzod sogs kyi ngo tshab sde pa rin chen zla bas yi ge 'bul
rgyu bskur byung pas thog mar mjal/ rgyal dbang sprul pa'i sku tshul khrims rgya mtsho'i mjal phyag zhus/ de nas dge slong bkras dpal 'phan yul du 'phrin yig

'bul bar brdzangs pas/ tshur slebs nas bla ma des bka' chos gnang ris mi 'dug zer/ bla ma'i yig len na'ang 'di lo lam 'bras slob bshad 'chad mi thub pas 'dir ma phebs mdzod
zer ba 'dug rung / bla ma rang dang mjal nas chos thob pa srid dam snyam/ nyang bran phu'i ka ma la bya ba'i la chen po 'dzegs nas gro pa'i nang brgyud 'brug sgur phun tshogs
bde gling du zhabs drung rin po che mjal bar phyin/ bka' chos rgya che ba gnang mi thub pas mkha' spyod skor gsum dang gshed dmar spros med tsam 'bul lo/ /ltag la kin
mkhar gdong gzhis ka bya ba yod/ sa cha de sngon bka' gdams pa'i dge ba'i bshes gnyer 'ga' byon pa'i gnas yin pa dang mkhyen rab byams pa ngag dbang lhun grub yang der
'khrungs pas byin rlabs nan tar che/ der chos 'chad dgos pas sprul pa'i sku rang sngon la byon cig gsungs/ nged rnams kyi mkhar gzhis su phyin pas zhag 'ga' nas bla ma phebs
byung / der bsu ba byas te bka' chos kyi rting bskul zhus pas tshes bcu dang bsgrags nas rje btsun rdo rje rnal

'byor ma nA ro mkha' spyod kyi sindhu ra'i dkyil 'khor du byin rlabs mdzad/ de nas bskyed rim rnal 'byor bcu gcig dang / rdzogs rim rtsa dbu ma che chung / chos nyid dngos
ston gyi byin rlabs/ gser chos chig brgyud bsam mi khyab sogs dang / indra mkha' spyod mai tri mkha' spyod gnyis kyi byin rlabs yi ge so so'i lung dang bcas rgyas par stsal/
gshed dmar spros med de dpe ma rnyed pas gnang ma thub/ rjes su chos mang po gnang rgyu'i zhal bzhes dang / nged sdod ring gi mthun rkyen sogs thugs la btags so/ /bla
ma 'di nged rang zhwa lu sku zhang pa'i lce'i gdung las 'khrungs shing dpal sa skya'i rtse gdong bdag po rin po che ngag dbang nor bu rgyal mtshan gyi sku'i skye ba gsum
pa/ grub mtha' ris med mkhyen pa'i mkhas grub tu gyur kyang 'phral khyim pa'i spyod pa ltar mdzad nas sbas pa'i tshul du bzhugs pa zhig go/ 'od gsal lha las chad pa'i gdung
sprul mchog /lce btsun dge 'dun bkra shis dpal 'byor gyi/ /zhabs kyi padmo mchod nas mchogi lam/ /mkha' spyod grub pa'i snyan brgyud ma lus thob/ /de

nas nyan po'i nang brgyud nas dge ba'i bshes gnyen shar pa yon tan grags kyi thugs dam 'bum pa rnams mjal zhing bskor ba 'ga' byas 'on kyang shar 'bum pa la bskor ba btabs
na rkang lag gi nad dang / spyang lung 'bum pa la bskor ba btabs nas mig sogs dbang po'i nad la phan pa yin zer skor ba byed pa mang po yong gin yod tshod 'dug nged ni sngar
rwa sgreng du btsun chung gcig gis/ mi rtag pa ma go ba'i skor pa rkang pa na zer ba'i lo rgyus ltar/ de dus rkang pa cung mi bde zhing de la phan du re bas bskor ba
de chos su song snyam pa rang ni ma byung / spyir 'phan po'i yul gyi ljongs de dag ni sngon bka' gdams pa'i dge ba'i bshes gnyen byang chub sems dpa' chen pos yongs su bzung
zhing byin gyis brlabs pas/ rgya gar gyi gnas chen rnams mjal ba dang khyad par ma mchis pa zhig yin 'dug ste/ nged rang de dus chos don gnyer las gnas skor la spro ba
med pas gar phyin yang bang chen la phyin pa 'dra kho na mang ngo / /lar nas za nyal 'gro 'chag sogs bya spyod thams cad gzhan

dang mi mthun pa'i khum chud pa zhig kyang yod do/ /a ho/ bltad mo'i slad du lha khang mang po ma mjal zhing / /sgo yon sdud phyir mgur dbyangs gre 'gyur yang ma 'then la/
/srang khar DA ru dkrol ba'i gcod mkhan yang mi shes te/ /gar phyin lam gzhung srong ba rnal 'byor nga'i 'gro lugs ni/ /byad bzhin can la tshogs gsog spong dag kyang ma zhus
shing / /phyug po'i bu la gsol gsol mchod mchod kyang ma byas la/ /kha drag can la mgo 'bul lus 'bul kyang mi shes te/ /gang byung rang khar 'debs pa rnal 'byor nga'i
za lugs yin/ /re dogs rgod po'i nyan rna sangs po yang ma bgyis shing / /jus med jus rtog rnon po'i 'pher rgya yang ma byas la/ /gyod kha lding ba'i phong ra'i slob dpon
kyang mi shes te/ /snyems chung rang so 'dzin pa rnal 'byor nga'i sdod lugs yin/ /de nas rgya lcags ri gong kha'i phu de la phyin 'phan yul 'jog po'i nang gi la chen zhig
'dzegs pas yer pa lha ri snying po'i mgul du slebs so/ /khres po bzhag ste zla ba phug mjal bar phyin pas nang de na sgom chen pa tshe mtshams la bzhugs pa zhig yin

zer / dge slong rgan po ral pa can zhig gis 'khrid nas lha lung dpal rdor bros pa'i brag phug sogs steng shod tshad mar mchod mjal btang / de nas grwa ba zhig la gnas tshang
g.yar nas chos rgyal srong btsan sgam pa'i sgrub phug dang / dge slong rma bya'i chub dang / grub thob ku mA ra sogs kyis bzhengs pa'i lha rten rnams mjal lo/ /yer bde
ngo mtshar che bas 'dir lo 'ga' sgrub pa byas nas sdod rgyu byung na dga' ba la bsam pa'ang byung ngo / /a a/ rab dkar ke la sha yi thod bcings pa'i/ /nags tshal me tog bkra
ba'i sa 'dzin mgul/ /dal 'bab lhung lhung snyan pa'i rdza rnga sgrog /yid 'ong padma spungs 'dra'i brag ri'i rtser/ /ngo mtshar rten gyi 'khor lo gzi 'od 'bar/ /steng
na chu 'dzin dkar po lang long 'khrigs/ /bar na ha ri tsaDdra dri bzhon rgyas/ /mdun na baiD'urya 'dra'i spangs ljongs mdzes/ /bag phebs rgyu ba'i ri dwags skyid nyal can/
/sna tshogs mtshon gyi mdangs ldan spu sdug gis/ /'dab gshog gos su gyon pa'i bya tshogs rnams/ /so so'i mgrin rnga ched du ngom ngom 'dra/ /'di ru shog dang zer

'dra'i dur khrod de/ /mi rtag 'chi ba dbyangs su len len bzhin/ /'di 'dra'i gnas su chos nyid don gzigs pa'i/ /sngon sbyangs las 'phro can tsho'i dga' ba la/ /de nas lha sar
phyin te sde pa gzhung gi bla brang phyag mdzod lcog spe tshe brtan bkra shis kyi shag tu bskang gso gtong mkhan zhwa lu pa dge slong zhig yod pa des bsnyen bkur zab/ sde
pa des kyang nged la kha btags phul zhing mjal 'phral phebs byung / rnam rgyal grwa tshang nas phyag mdzod blo bzang dar rgyas dang 'jam dpal gnyis nas bos te gung tshigs
drangs/ chu bzang ri khrod na khong gnyis po'i gzim khang spro mo zhig 'dug pa der phyin nas re zhig bsdad/ dga' ldan khri zur rin po che byang chub chos 'phel las seng
ldeng nags sgrol dang / ba ri lugs kyi rdo rje rnam 'joms ljang gu'i rjes gnang chos 'brel du zhus/ dge bshes grags pa klu sgrub dang / khri pa tshang gi gsol dpon chos
mdzad rgya mtsho chos 'phel la bu ston gyi gsung kha shas kyi lung bklags/ khri chen byang chub chos 'phel gyis nged la gung tshigs lhan rgyas mdzad nas dri ba mang po
gnang zhing mnyes po mdzad/

chu bzang du re zhig bsdad na dgongs pa dang gsang 'dus ye shes zhabs lugs kyi dbang zhig kyang gnang bzhed 'dug rung dge slong bkras dpal bas spu sud kho na byas nas slar
po tA la'i gzhon du yong dgos pa byung ngo / /rtser yongs 'dzin rin po che ngag dbang chos 'phel la chos 'brel gyi snyan gsan phab pas/ nged sku zhabs rin po che'i thugs
gnyer gsan sbyong la sku mdun du 'gro dgos pa 'dis/ chos rgya che ba ni mi yong bas khyed rang bzhed pa'i chos kyi snying po zhig smos shig gsungs/ 'o na snying po don gsum
zhu dgos zhus pas/ de yong gsung ste nyin gsum gyi bar nyams khrid shin tu smin par mdzad nas bka' drin stsal lo/ tshim par byas so dad ldan kho bo'i yid/ /ngag dbang
chos 'phel zhal gyi bdud rtsis te/ /'di phyi bar dor zin bya'i 'dun ma yang / /khyod gsung tshul bzhin bsgrubs gsal byed kyi rgyanpa'i mthu yis so/ /de skabs rgyal tshab
no min han rin po che yang po tA lar bzhugs nas nyin gcig lha sar mgyogs byams shel sgo can zhig la

phebs song bas zhal mjal zhu bar phyin/ nged kyi sku sha 'chor po 'dug byas pas/ dge slong bkras dpal na re/ /rgyag pa los yod/ mi ser mang pos gsos pa yin 'dug zer ro/ /de
nas yar 'thon khar khri rin po ches zhal lta mang po dang bcas ja bar khag gcig dang kha btags mang ba gnang byung bas/ bla ma'i phyag rdzas zhu gin med pas phar phul rung
/ ja mi khyer yang kha btags rten la phul chog pas 'khyer gcig gsung ngo / /khri rin po che dang phyag mdzod blo bzang dar rgyas lags gnyis nas bsam yas tshun gyi gnas
tshang la yi ge bskur/ lam du bzhugs nas 'ong skabs lcog spo'i a ma mchod dge slong sogs kyis skyid chu thug bskyal nas sems 'phreng zhing log go /yul gyi mja' bas bcings
pa'i sngar 'dris mi/ /gnas skabs bral ba'i gdung pa 'di yin na/ tshe 'di'i mdza' bshes kun dang gtan gyes su/ /bar do'i 'phrang la 'gro tshe ci drag gam/ /de nas dga' ldan
rnam par rgyal ba'i gling gi khri thog khang du phyin nas/ yongs 'dzin gyi gsung shog sprad pas sne len bzang po byung / dga' ldan pa'i dge bshes

shig mchod mjal gyi sne shan la btang / gser gdung rin po che sogs gtsug lag khang lte ba'i skor dang / zur du yod pa'i rgyal tshab mkhas grub kyi gzim chung sogs mjal/ khri
thog khang gi phyag mdzod khong rang gis lde mig 'khyer te gser khri'i zur sgo dbye nas gser khri la ma 'ongs pa na sdod rgyu yong ba'i smon lam rgyob zer/ nged kyi sems
la thar pa dang thams cad mkhyen pa'i go 'phang ma thob phyin chad gser khri de la sdod rgyu byung yang mi phan pa 'dra snyam nas smon lam ni ma rgyab po/ /khri thog khang
gi 'od gsal phug dang / de'i nang rten rje rin po che'i phyag dpe dang thugs dam thang ka tshun la phyag mdzod de rang gis gnas bshad btang pas yid ches ba byung ngo
/ /nged cag dga' ldan du yod dus kha ba chen po bab pas bsam yas phyogs la gzhung bskor nam gtogs dga' ldan ngos kyi la nas thar mi yong zer mkhan kho na byung rung / sngar
khri rin po ches sho mo mdzad nas lam de la phyin chog pa bab pa yin pas bla ma'i gsung tshad mar bya na mi yong snyam ste/ thag chod kyi lam

dris pas/ phyag mdzod na re/ lam kha bas chod nas thar mi yong ste/ mi nyan tsa na bya thabs med/ nga'i dge phrug cig shag na yod pa kho sngar de phyogs don phyin nas lam kha
de na mtsho yod tshul sogs cha le cho le zhig bshad rgyu 'dug /gtam gtong ba la shog byas kyi zer/ sa ma sros la btsun chung dbang po dwangs pa zhig 'ongs nas lam rgyus
bshad/ phyag mdzod kyi da dung lam rgyus la sang nyin mi zhig kyang btang gi zer/ sang snga bar phyin pas lam rgyus pa de ni nyi ma phyed tsam nas da 'di phan chad du ni
nga 'gro ma myong ba zhig yin zer log song / nged cag gi gar slebs kyi la 'dzegs nas/ nub mo brag skyib lta bu'i gangs med sa btsal nas nyal sa byas/ de nas snga bar langs
phyin pas rdza brag gcig nas sre mong zhig 'ongs te rtsed mo mang po byed cing nged cag la rtse bar du bskyal/ la rgyab nas kha ba yang mi 'dug rung lam kha ral gcig
zug nas 'gro sa ci yin ma shes par the tshom byung ba'i dus bya rgod thang dkar zhig gshom pa'i 'ur sgra dang bcas te lam shar phyogs ma de'i thad ka'i nam mkha' la 'phur
song / da 'gro sa 'di

yin pa 'dug go byas nas phyin pas pha tshad de ka nas mtsho yod zer ba de mthong ste lam ma nor ba thag chod cing bla ma'i bka' drin du shes pa byung ngo / rim gyis shing nags
mang po yod pa'i rong zhig brgyud bsam yas kyi phu g.ya' ma lung gi mda' der lcog pu byas nas zhag gcig bsdad/ nang par snga gro g.ya' ma lung mjal phyin pas sgrub phug
de na btsun ma kha shas tshogs nas tshes bcu'i cho ga gtong gin 'dug /tshig mtshams nyan pas spyan 'dren gdan 'bul gyi skabs na 'dug /ayon chen po dang dngos su mjal ba'i
mos pa byas nas sku 'dra la byin rlabs zhus smon lam btab/ lam du brag dmar mgrin bzang mjal nas bsam yas su slebs/ mchod rten dkar po ba bya ba'i gnas tshang zhig tu
bsdad/ gnas tshang gi mi gcig la bza' btung byin nas rgyus sna bcol/ dpal dbu rtse rigs gsum gyi gandho la'am/ sngon rgya nag gi sked du zan yangs te mi 'gyur lhun gyis
grub pa'i gtsug lag khang lte ba dang / mtha' skor gyi gling phan tshul du yod pa'i lha khang rnams legs par mjal/ nyin gcig

mchim bu'i dben gnas su phyin nas gu ru padma'i sgrub phug ngo mtshar ba rnams mjal zhing mda' de na bka' blon bshad sgra gnas kyis bzhengs pa'i gnas bcu dang rje 'bangs nyer
lnga'i sku byon gtsa po yod pa'i lha khang gsar pa 'dug pa'ang mjal lo/ /rin chen shel gyi bye ma gdal steng du/ /ngo mtshar stong gsum spyi pud ri gling gi/ /bkod pa
lhun stug bsam yas lha gnas che/ /mig gi steng 'thung phye nas legs par mjal/ /gang tshe sngon gyi rje 'bangs de dag gi /phyag rjes rmad du byung ba 'di mthong tshe/ /bdag
nyid chain po'i yon tan gzhan yang 'dis/ /mtshon nas dad pa'i padmo lan brgyar bzhad/ /de nas zur mkhar rdo'i mchod rten bskor zhing smon lam btabs nas lam la bzhugs nas
'ong dus/ dge slong bkras dpal bas/ khong rang gi lus po'i grib ma la bltas nas nga'i grib ma 'di ni bcom ldan 'das kyi 'khrungs rabs su 'byung ba'i shi ba'i rgyal po'i
spyan slong mkhan gyi bram ze kho'i 'dra ba la zer/ yud tsam phyin pas lam nor te gtsang 'gram gyi bye ma'i klung chen po la 'thoms nas bye ri mang po bskor zhing

bsgral dgos pa byung ngo / /sngon mkhas grub ayon pa rin chen dpal bzang de rgya gar rdo rje gdan la phebs dus su rang gi 'khor la/ da ste gtam ngan pa ma zer cig /la nyeng
na ba yong ngo zhes gsung bcad nas phebs/ zer ba'ang bden po yin pa 'dra snyam pa byung ngo / /de nas rdo rje brag gi ko gru don nas gong dkar chos sder yang zhag gcig nyal/
rim gyi gam pa la rgyab nas snang dkar rtse sogs brgyud ra lung mthil du gnas mjal byas nas gnas rnying du phyin/ dbu rtse zer ba'i gtsug lag khang rnying ma der gnas
tshang g.yar nas mchod mjal byas dus rta mgrin yang gsang bzhugs pa'i gtsang khang de'i sgo steng na gnas rnying gi thog ma'i gnas gzhi 'debs pa po slob dpon padma'i dngos
slob rgya'i sngags 'chang chen po 'jam dpal blo gros kyi sku 'dra 'dug pa de ni sngags pa rgan po sngags gos ther ma dkar po sogs snam chas dngos gnas gyon pa 'dra ba
ya mtshan pa zhig tu mthong / chos sde de'i dang po yang thang la bsam na ngo mtshar che la gad mo bro ba/ deng sang gi

nyams su lugs la bsams na ngu bro bar gda'/ 'on kyang lung pa ltar bud med kyis dkon gnyer byed pa ni mi 'dug /rgyab de na rgyang ro ser sdings pa'i 'du khang gsar pa zhig
'dug /de na grwa rgan zhig bsdad 'dug pa na re/ nga tso rgyud pa'i 'du khang mjal du shog zer/ der phyin pas/ 'khor lo sdom pa'i gser sku gcig bstan nas/ 'o 'di rgyud pa'i
rten yod na med na rang yin/ dngul rdo tshad gcig gzi ba yod zer/ nga'i sems la/ glen pa yi dam la rin thang gi tshad bshad nas/ khyod lta tsong snying 'dod pa yin 'dug
ste/ nga la dngul med snyam pa yang byung ngo / e ma ho/ gnas ra lung mthil gyi spang gshong steng / /sngon grub pa'i phyag bris rgya che ba/ /rgyu rin chen sna tshogs las
grub pa'i/ /dpal bde mchog 'khor lo'i dkyil 'khor sogs/ /rten ngo mtshar can mig gis bdud rtsir gyur/ /yum dman mo'i rten bshad rna ba'i dpyid/ /'di bskal ba'i mtha' zad
ma yin tshe/ /ma DA ki'i tshogs dang mjal bar nges/ /khyed pho skyes dpa' bo los kyang yin/ /nga lugs zung gi gnas la blta mkhas kyang / /

khyed skya ser ci yin ma 'tshal ba/ /las sgrib pa stug pos lan nam snyam/ /yul gnas rnying 'phags pa'i zhing khams der/ /ban glen pa 'chal ba'i glen gtam la/ /snying dad pa'i
ku mud ma bzhad kyang / /gnas byin rlabs che bas yid dga' 'phrog /a la la tshogs drug gi 'char sgo ru/ /yul snang gi ltad mo ngo mtshar che/ /de nas rgyal rtse dpal 'khor
bde chen/ /rtse chen chos sde/ /'brong rtse chos sde rnams su gnas rten mjal ba dang bsnyen bkur zhu mi 'ga' byung ste/ de dag gi ngor zhag re gnyis lcag ngal byas/ 'brong
rtse chos sde dgon pa spyi so de nas kyang ja zhu dang 'bul ba mtshon tsam byung bas mang ja gcig btang / gnas gsar rgyal khang gi yum chen mo mjal nas smon lam btab/
rgya phub shar mor sngon 'jam dbyangs mkhyen brtse'i dbang phyug gis tshogs 'khor mdzad dus rang byon du phebs pa'i mgon po de la zhib lta bya dgos snyam tsa na/ dge slong
bkras dpal ba khong gi char khebs sle khra zhig 'dug pa skya la grad nas ngal bas snying don

'gro ba lta bu'i sems gcong langs nas ngan smras byed pa 'dug go /e ma gnas gsar rtsis kyi lha khang du/ /rang byung mgon po'i zhal dkyil blta snyam kyang / /bgres rgan ser
sna langs pas rkang gling btang / /de yis mgon po skyengs nas phag tu yib/ /rim gyi ri phug tu 'byor nas khyab bdag bla ma dam pa ye shes dpal 'byor mjal bas dgyes pa'i
rtse mor son pa byung ngo / /rang lo nyi shu rtsa gnyis pas skyong zhes pa shing mo bya'i lo gsar du tshes pa dang sngar nas gsol ba btab pa bzhin rje bla mas dpal dus kyi
'khor lo'i rdul tshon gyi dkyil 'khor chen po bzhengs su gsol te/ byis pa ltar 'jug pa'i dbang bdun/ drang nges kyis phye bas dbang gong ma bzhi/ rdo rje slob dpon bdag
po chen po'i dbang dang bcas pa smin rgyas su stsal lo/ /a hoHrnam 'dren mchog des sa skyong lor/ /dus kyi 'khor lo'i smin byed zab mo stsal/ /'di tsam kho nas khyod nyid
dus 'khor te/ /phyi nang gzhan gsum tshul la mkhas pas kyang/ /gzhan yang yo ga rdo rje dbyings/ /'jam dpal gsang ldan sogs bka' chos rgya che ba gnang

ba'i mur hor zla gnyis pa'i tshes mgor bla ma dam pa de yon bdag 'ga' zhig gi sar rkyen sel gyi tshe bka' gnang ba sogs la spyan 'dren rim pas byung ste phebs pas/ gsol ma
'phros pa 'dra ba zhig gis rkyen byas nas ri phug tu phebs pa'i sang nyin de rang nas 'phyal shin tu bltems nas zla ba de'i tshes bcu gnyis kyi nyin gzugs sku'i bkod pa bsdus
nas bdag cag mgon skyabs dang bral ba'i mya ngan gyi khri mun du tshul pa'i skal ba dman pa dang sbyar ro/ /de nas sku zhang rin po che dang nor bde chen po'i drung
gis ni/ sngar byang gling pa byams pa smon lam bsam gtan dang / rin chen byams pa chos 'phel gnyis la yang gdung me mchod la phul ba med/ da res yang sku chas khrol 'khyil
che ba rang med pas me mchod 'bul mi thub pa 'dra gsung / nged kyi me mchod rang la 'bul dgos byas nas mar zhu sogs kyi mthun rkyen yang rang gis phul/ dgung zhag bdun
gyi bar la rdo rje rnal 'byor ma'i sindhu ra'i dkyil 'khor sgrub mchod dang bla ma mchod chog rgyas par byas so/ /dgongs rdzogs kyi rim pa

grol nas bkra shis lhun por rje bla ma shar rtse rdo rje 'chang blo bzang yon tan dpal bzang po'i zhal snga nas la gsol ba btab ste/ theg pa chen po blo sbyong don bdun ma'i
nyams 'khrid shin tu smin pa yongs 'dzin ye shes rgyal mtshan pa'i 'khrid yig gi steng nas zhus shing / bya rgyud thub pa dam tshig gsum bkod lha lnga'i dbang dang / sbyong
rgyud kyi gtso bo kun rig rnam par snang mdzad kyi dbang zhus te/ de'ang dam tshig gsum bkod na gtsang sbra med pa dang sdom pa ma blangs pa'i khyim pa sogs kyis kyang
nyams su blang chog par gsungs la/ deng sang gi skye bo ma sdam pa sdig pa can rnams kyi gnyen po'i lhur gzigs nas rje btsun tA ra nA thas kyang 'di'i zab sku bzhengs
ba tshunachad kyi spel gang thub mdzad cing / 'on kyang dus dbang gis dar rgyas cher 'gro ba ni ma byung 'dug /de'i dbang yang da lta sa zhal gnyis ka la med cing dge lugs
kho na rgyun bzhugs pas/ dbang rgyud la dpyad pa 'dug rung / bo dong paN chen gyi de nyid 'dus pa'i lugs la yang dbang byung tshul yod pa bcas dbang rgyun khungs dag tu
yid ches nas

zhus pa yin/ kun rigs dbang rgyun zhwa lu pa rang la yod pa'i bu ston thams cad mkhyen pa'i phyag bzhes gtsang sing nge ba gzhan dang ma 'dres pa de ni bdag po byed mkhan ma
byung ba bros la shor nas mi gda'/ sa dkar snying gsum gyi phyogs na kun rigs dar ba 'dug ste sengge'i ya 'gal dang phag pa'i ma 'gal sbyar ba'i ya ma cha ru 'dug /sa lugs
kyang ngas thob zin pa yin/ dge lugs la yod pa'i kun rig gi dbang 'di bu ston las brgyud cing / yig cha yang 'dul 'dzin grags rgyal bas mdzad pa'i dkyil chog 'di bu ston
thams cad mkhyen pa'i gsung dang 'brel mi che ba med pa bcas bu lugs kyi dbang gi go bcad chog pa 'dug pas zhus pa yin/ gzhan yang rje rin po che'i bla ma'i rnal 'byor
srad brgyud lugs dga' ldan lha brgya ma'i 'khrid dang / bla mchod bde stong dbyer med pa'i 'khrid sogs zhus te/ ci 'byor ba'i dngos po phul nas kyang mnyes par byas/ /sngags
khang du bka' drin mtshungs zla ma mchis pa'i sang chen rdo rje 'chang blo bzang bstan 'dzin dpal 'byor las dpal gsang ba 'dus pa mi bskyod rdo rje lha so gnyis kyi

dbang bka' dang / gsang 'dus sngags btu'i rjes gnang dang bcas pa yang mnyam med tsong kha pa chen po'i bzhed srol las byung ba thob ste/ gangs ri'i khrod 'dir rgyud gsang
ba 'dus pa'i phyogs su rje rin po che yab sras las gzhan phan gyi rgyun dar ba mi snang ba'i dbang de la yid rangs pa'i mthar thug pa gcig ni byung ngo / ri phug tu slebs
nas chos rje ma Ni ba rin chen don grub las rgyal po bka' 'bum gyi lung dang rdo rje 'jigs byed kyi rwa 'khrid mkha' 'gro snyan brgyud zhus/ khong la gsang 'dus mi bskyod
rdo rje'i dbang zhwa lu ba rang gi phyag bzhes gtsang ma de bzhugs kyin 'dug pas gnang ba zhus pas bdag lo drug cu re gcig gi skeg yin pas dbang 'bul ba mi yong / sku zhang
rin po che lagasan pa rang 'thad gsung ngo / /ser snas dkor nor bsags kyang phung krol gzhi/ /sred pas zhim dgu gsol yang bshang lci'i son/ /de dag las ni dam chos thos
pa'i nor/ /bsags pa don ldan rab kyi yang rtse yin/ /smad pa'i dpelo de'i hor zla lnga pa'i nang du 'od gsal lha las chad pa'i gdung brgyud dri ma med par 'khrungs pa'i
rtsa ba'i bla ma sku zhang rin po che lce btsun mkhyen rab dbang po'i sde spyan drangs te/ dad stobs

lhag bsam yangs pa'i sbyin bdag nor bde chen po'i drung gis mthun rkyen tshang ma sbyar nas dpal zhwa lu gser khang khra mo'i sa cha nor bu bde ldan du thabs rin chen 'byung
gnas kyi rjes gnang yongs su rdzogs pa dang / dpal gsang ba 'dus pa mi bskyod rdo rje dang / 'jig rten dbang phyug spyan ras gzigs kyi dbang bka' rdul mtshon gyi dkyil
'khor la brten pa kun mkhyen bu ston chen po'i phyag bzhes ma nyams pa legs par zhus shing thob bo/ /chen po'i drung des lce btsun rin po che zhabs tog dang 'bul bas mnyes
par mdzad pama zad nged rang la yang gyon pa lus gang gcig sogs gnang sbyin mdzad do/ de nas sde pa rin chen zla bas nged la gdan 'dren byung pas rtse tho'i klu sdings
su zhag shas skyo sangs byas/ sde pa sku ngos dang nang zan kha shas la chos bka' byabs khrus sogs phul/ ri phug tu dbyar mtshams dam par bcad de sgrol dkar gyi snying po
'bum phrag bzhi dang thun mtshams su phyag dang maNDal ci 'grub btang / dgag dbye tshar ba dang sngar nas bka' chos kyi snyan gsan phab zin pa ltar shangs su phyin/ skyes
mchog

chen po rgyal mtshan dpal bzang gis don gnyis mngon du mdzad pa'i gnas chen 'ba' ra'i brag rdzong du slebs/ rje btsun rnal 'byor gyi dbang phyug dam pa kun bzang chos dbyings
rdo rje dpal bzang po mjal te/ bla ma rin po che de shing khri sgom gzhong ma chung ngu zhig btsugs nas sku lus drang por srong ba sogs sgom chen pa'i nyams bde mo zhig
mdzad nas bzhugs pa mthong ste mos patshad med pa dang bcas dar yug bzang po dang / gos stong legs pa zhig gis phyag rten phul/ drung du gsung gleng mdzad nas/ da res chos
mgo de la grub rgyal lugs kyi tshe 'khrid cig byas nas dga' ba 'dra gsung / bka' drin che lags zhus/ de nub yang dgon bla brang gi khyams rwa der bsdad nas sang nyin
mtha'i spyil bu zhig tu spos/ rje bla bla ma des/ rdo rje 'chang la bde mchog dril bu lus dkyil gyi bla ma brgyud pa'i bskor ba'i bris thang zhig dang / yol ba dang mchod
chas 'ga' dang bcas pa spyil bu der skyel mkhan gtong bar mdzad/ de nas tshe 'khrid dang phyag chen gyi sngon 'gro stabs cig tu gnang byung bas/ skyabs 'gro/ yig brgya/
maNDal/ phyag sogs lag len la 'gel dgos/ rna bas nyan nas

bsdad pas go mi chod gsung / so so'i skabs ltar ci 'grub kyis sngon 'gro bsags sbyangs la 'bad par byas so/ /de ltar tshe 'khrid rin chen gter mdzod kyi skor dang / bde mchog
lhan skyes kyi bka' brgyud byin 'bebs kyi dbang bskur nas phyag rgya chen po lhan cig skyes sbyor gyi 'khrid skor/ phag mo zhal gnyis ma'i dbang mdzad nas/ nA ro chos
drug gi 'khrid skor/ khros nag mkha' 'gro sde lnga'i nam mkha' sgo 'byed kyi dbang mdzad nas gcod zab don thugs kyi snying po'i nyams 'khrid zhag bdun ma'i skor/ rje ma ti'i
mtshan can gyis gter nas spyan drangs pa'i nA ro chos drug gsar ma'i skor/ gzhan yang rgyal ba yang dgon pa'i ri chos skor gsum dang / 'ba' ra ba'i rnam mgur/ bsgrub
pa'i lag len rin chen gter mdzod sogs zhus te/ gtum mo'i gzhung 'khrid chen mo'i skabs su 'khrul 'khor lnga bcu pa'i lag len rnams kyang 'ba' ra'i rlung der phyin nas bslabs
so/ /de mthar padma dbang chen yang gsang khros pa'i dbang dang / rdzong chung tshe dbang sogs kyis zhus shing mdor na zla ba gsum gyi bar du chos tun re ma chag pa stsal
te/

chos ja re yang zhus/ dbang re la dar kha gtsang re phul/ chos grol ba dang tshogs 'khor zab rgyas dang / dzhekShi las grub pa'i dzambha la ser po'i sku mtho gang pa zhig gis
drangs pa'i zang zing gi 'bul bas kyang mnyes par byas so/ /nam zla ston ser du song ba dang / rtogs ldan pho mo rnams ni klung la bab nas mi gda'/ shin tu dben la chos
'phel ba dang skyid du tshor ba byung ngo / bla mas nged rang yong khar rgyal ba rdo rje 'chang gi gser sku gcig /chos drug bsdus pa'i glegs bam gcig /rje yang dgon pa'i
dbu lo/ /tshar chen chos kyi rgyal po'i na bza' sogs byin rten 'ga' dang / chos gos ngur smrig gsar pa zhig gnang / da dung skyes mchog rin po che'i thar gru skor gsum
sogs chos 'phro mang po gsan dgos pas/ slar cis kyang mjal lo gsung / thugs 'phreng ba'i rnam pa dang / zhal lta mang po mdzad pa zhig kyang byung ngo / /bla ma 'di ni yul
mang rong gi gra'i 'jam dpal gling du ldong gi rigs las mkhas grub rim pa byung ba'i brgyud du sku 'khrungs/ lha bris dang lder sku bzheng pa dang / yig rigs mang po ma
bslab par mkhyen/ rtsis dkar nag dang / dbyangs char sogs

rig gnas mang po thugs su chud/ chos spyi dang / khyad par dpal ldan stod 'brug gi skor dang / gsang sngags rnying ma'i phyogs la mkhyen pa rgyas shing 'gro phan che/ gsung
las byung ba'i slob ma yang dpa' bo sprul pa'i sku sogs grub pa'i spyod pa can mang ba byung ngo / /e ma ho/ dus sa skyong shing mo bya yi lo/ /ston lo rgyags zla bar 'tshol
ba'i skabs/ /gtsang chu bo pakSha brgal nas phyin/ /yul g.yas ru shangs kyi mdo ru slebs/ /ljongs de na ngo mtshar che ba ni/ /lha dge bsnen 'ba' ras yongs brten pa'i/
/ri spos kyi ngad ldan lhun po'i mgul/ /brag dkar po sengge'i gdong pa can/ /dgung gnam la bsnyegs nas 'phyong 'dra'i rtser/ /sa padma'i 'dab ma grol ba'i dbus/ /spang
ser po gser gyi maNDal steng / /dpal yang dgon rdo rje'i brag gi rdzong / /gnas de na mtshan ldan chos kyi rje/ /pha drin can chos dbyings rdo rje bzhugs/ /khong tshe rabs
kyi bla ma yin par nges/ /sku mthong ba tsam gyis mos gus skyes/ /chos zab don gsang ba'i bka' rgya can/ /mi kho bo'i rna bar bya shor byas/ /sprang 'khos med kyi btsun
pa blo gsal bdag /pho skal ldan rab cig ma lags te/ /

rje bla ma thugs yid gcig tu 'dres/ /khyu skal med khrod na nga tsam med/ /de ya mtshan che ba ma lags sam/ /de nas ri bo de las babs nas 'ongs dus rdo rje gling gi gzhis gnyer
gyi mthong nas ja zhu dang 'bul 'brel byas/ lu gu gdong bla brang du zhag gnyis bsdad/ bkra shis lhun por rje bla ma shar rtse rdo rje 'chang la grub rgyal lugs kyi
tshe dbang zhus/ slar bka' chos 'ga' zhig gnangadagos pa'i snyan gsan phab/ ri phug tu slebs 'phral nyid nas bug sgo 'dag 'byar gyi mtshams dam pa byas te tshe dpag med kyi
bskyed rdzogs bsgoms nas a mA ra 'bum phrag nyi shu bzlas/ de gong 'chi ltas mang po byung ste da lta'i bar zam za zhing sdod pa de'i byin rlabs lags/ rang lo nyi su rtsa
gsum du slebs pa mi bzad pa zhes bya ba me pho khyi'i lo/ hor zla lnga pa'i nang dumatshams grol/ de yang sngar sku 'bum mthong grol chen po'i dbu gdugs nas gser zangs
kyi zar tshags zhig lhung bas 'di skabs dbu gdugs tshang mar nyams gso 'bul rgyu'i zhal bkod nor bu grang khang nas gnang ba dang / zhwa lu spyi so nas nga don zhu bar
thagabacad cing nged nas dge bskul gyi spring yig sogs zin bris byas/ de la mkhan tham dang spyi

tham dmar nag zung 'brel rgyab nas 'bul sdud pa btang pas/ bkra shis lhun por skyabs mgon rtse shod la ched kyi gsol ras zhu mkhan med kyang / 'bru phon chen stsal rgyu'i bka'
'dzin thon/ dza ya paNDi tas rgya dngul rta rmig ma gcig gnang / gzhan che 'bring chung gsum gyis zhal 'debs gser dngul 'bru ja sogs 'bul mkhan mang du byung 'dug /rgyal
rtse khul nas ri lding grwa tshang spyi so nas phul ba dang / rgya 'og tu grwa tshang rang gis 'thus mi phyin nas zhal 'debs sdud pa sogs yongs dril dngul srang bdun
cu skor dang / 'bru khal nyis brgya skor byung 'dug /de nas sku 'bum chen mo'i gser gdugs tshang ma gsar bzo dang / gdugs 'dzin yang gser zangs dang / bum ldir ngos kyi sgo
khyim bcas pa 'di skabs gsar du bskrun/ de lhag la mkhan chen thams cad mkhyen pa grags pa rgyal mtshan gyi phyi rten 'di ji skad du padma thang yig las/ yar klungs mthil
nas rnam smin bskyed pa'i rgyal po 'byung / /zhes dang / gter kha gzhan nas phyag rdor gyi sprul par lung bstan pa'i sne'u gdong gong ma chen po dbang grags pa rgyal
mtshan gyis bzhengs pa

byang chub mchod rten gyi gser zangs gsar sgron byas/ da dung mchod rten gcig tsam la gdugs khebs pa'i zangs gser 'khrol 'khyil thon pa yod kyang / 'di skabs mgo byed du bskos
pa dag ni spyang ki la sha gnyer bcol ba der gda'o/ /'on kyang 'di tsam ma yong ba'ang sde pa rin chen zla ba khong rang gi byas nas byung ba yin/ gzhan sus kyang pho
skyes nas byung ba med do/ /lo de'i hor zla lnga pa'i tshes bco lnga la sku zhang rin po che yang spyan drangs/ nged rang dang chen slob sogs bla ma khri gdan sa ba drug
/dbu chos dang bcas pa'i grwa sa rags bsdus tshogs nas yo ga rdo rje dbyings kyi rab gnas 'bring po kha skong gi rgyas pa'i sbyin sreg dang bcas pa bsgrubs so/ /de nas lo
'ga'i bar du lo phyugs legs pa dang / lhag par las khri 'dzugs mkhan zhwa lu rang gi shing bzo ba dag gis byas pa'i myong ba med par mchod rten la shing brtsegs mang po
g.yogs pa'i shing cha gram 'grig gis ri phug gi skye shing phal cher gcod dus ma yin pa la gcod dgos byung rung / lo de la ma skyes pa gcig kyang med par je 'phel du song
nas skyes so/ /lar zhwa lu ba rnams kyi bde skyid kyi rtsa ba sku 'bum 'di la thug 'dug go /

dad pa'i 'dzin mar lhag bsam mtha' dag gzugs cansdong bu 'khrungs/ /phun tshogs 'byor pa'i yal 'phreng rgyas pa'i rtser/ /gtong ba'i dri bsung 'thul ba'i me tog gis/ /rgyal
ba'i mchod rten che la srid zhu spel/ /gang tshe rab btagsdad ldan yangs pa'i sbyin po'i tshogs/ /legs byas mdun sar gom stabs brel ba yi/ /gser ldan ma yang bzod min dad
tshul gyis/ /dbyar gyi 'jo sgeg ci yang 'dzin pa snyam/ bsod shis brjod rgyannams dkar po'i snang bas 'gro ba kun/ /skye rga na 'chi'i 'dzin 'khris gang mtsho las/ /pha
mthar phyin pa bde chen chos kyi sku/ /dag pa gnyis dang ldan pas srung gyur cig /dbyar zhugs mtshams la bsdad nas 'dod lha 'ga'i bsnyen pa byas/ hor zla brgyad pa'i tshes
gsum la mtshams grol nas bkra shis lhun por rje btsun dam pa blo bzang yon tan las dpal 'khor lo bde mchog lU i pa'i dbang bka'/ bde mchog bong zhal can gyi dbang bka'/
dril bu lha lha'i dbang bka'/ rnam snang mngon byang gi dbang bka'/ stag phu sprul sku'i yig cha'i steng nas dpal sa skya'i gser chos bcu gsum gyi rjes gnang sogs zhus
so/ /yongs kyi dge ba'i bshes gnyen

ngag dbang brtson 'grus dang / dka' chen blo bzang legs bshad kyi zhabs drung du lung kha shas zhus/ sngar rang gi sman bslab pa'i slob dpon sman thang brang khang pa bgres
gzhon gnyis la rgyud bzhi'i lung sogs nged rang gis phul/ dza ya paNDi ta'i phyag mdzod de la yang dar mo bka' rgya ma'i lung byas/ slar hor zla dgu pa'i nyer lnga la ri
phug tu mtshams bcad nas dpal 'khor lo sdom pa lU i pa'i lugs kyi bsnyen chen kha skong sbyin sreg dang bcas pa bsgrubs/ de grol ba dang ri phug nas bteg /g.yang chos padma
lhun sdings kyi dga' tshal du rje bla ma gar dbang ye shes mchog grub mnyes par byas nas grub chen ma hA gu Na'i dgongs gter byin rlabs bla sgrub kyi dbang lung tshang
ma zhu ba la zhag 'ga' bsdad/ sngar bla ma sman khang pa las dngul chu'i bla ma chos bzang rin po che'i snyan pa thos nas de gong gsung chos zhu rgyu'i yi ge phul ba la
ni zhal shes tig po ma byung rung / 'di skabs de kho na mjal bar 'dod nas don grub la khres po bskur te rkang 'gros kyis g.yang chos nas phyin pas rlung po ches nas sa khud
du lus/ sang nyin nam shar la phyin nas rta nag gi phu cu de dang 'phrad/ 'khyag ling chen po sgo

tsam gyis bar gdong bcog pa 'dra ba byung yang gzhon nu nor bzang sogs kyi dka' spyad dran nas dga' ba bsgoms shing brgal nas phyin/ rgyug ma bya ba der zhag gcig bsdad nas
tho rangs snga bar phyin pas mkhar ru lam byang du shar skya ba tsam la slebs so/ /de nas dngul chu'i ri khrod du gung tshigs kyi gong du 'byor te rje btsun dha rma'i mtshan
can gyi zhal mjal bas sngar nas 'dris pa ltar mnyes mnyes mdzad pa zhig byung / bka' chos kyi snyan gsan phab pas sngon la sgra dbyangs can ma'i mtshams sbyor sogs kyi
ri mo 'bul lo gsungs/ de nas ri bo gru 'dzin gyis bla ma rin po che blo bzang tshe ring dang mnyam du sgra'i mtshams sbyor sogs 'khrid cing / snyan dngags me mong gi le'u
bar pa nas rtsom rgyugs kyang phul/ 'di skabs zla bo yang slog nas dngul chur spyil bu zhig g.yar te rang nyid gcig pur bsdad/ bar skabs su bla ma sku khams ma bde ba
dang rang gi nye gnas bskor g.yeng la yongs pa 'dzom byung pas 'jad kyi gnas rnams kyang mjal bar phyin no/ /bzhad ljongs dngul chu'i ri la bla ma rje'i/ /zhabs sen gtsug
gi nor bus gus bsten nas/ /brda sprod snyan dngags la sogs rigs gnas

dang / /zab rgyas chos kyi gnad la sgro 'dogs bcad/ /dpal sdings dgon par gsang ba'i bdag po mjal/ /bgegs dang bar chad zhi ba'i smon lam btab/ /steng ka'i gnas su sbar mo
yul tsam byas/ /grwa tshang chen mor chang gi dus ston mjal/ /yangs pa can du rten bshad cal col nyan/ /chos sgo'i yi dam mthong bas dga' ba skyes/ /dge 'phel gshin chog
'brug ltar ldir ba la/ /ma dad sgro bskur spangs nas ltad mo byas/ /de nas rang lo nyer bzhi pa'i thog thams cad 'dul du grags pa me mo phag gi lo'i hor zla bzhi pa'i sgang
tsam du slebs pa dang / rang gi zla bo yang 'bod par slebs byung ste 'dod chos kyang rags rim thob tshar bas tshogs 'khor dang bsgrags pa'i maNDal rten gsum tshang ba'i
chos yon phul/ yar lam phun tshogs gling dang jo nang du gnas 'brel byas nas zhag shas bsdad/ mar 'ong dus bya gshong mjal bar 'dod kyang lam nor nas bo dong er slebs/
kun mkhyen phyogs las rnam rgyal gyi sku 'dra du sku ma mjal/ phyag mchod mi 'dug pas yi dam dga' tsam zhig byung / sger gzhis dpal sdings su zhag gcig bsdad nas sang nyin
rta zhing btang byung ba de ni yun ring mo nas smyung bar gnas pa'i

bslab bya blangs pa/ lus dka' thub kyi brdungs pas rta khyu'i nang du pho rog dkar por byas nas 'dug pa su la yang ma mkho ba zhig ste/ nged kyi lus po 'degs thub pa lta ci
smos te/ kho rang 'gro ma thub par gangs can chos 'phel gyi thad ka der 'gyel nas 'chi la khad pa byung / rtswa sngon po btog nas gsol mchod cig byas pas ma shi tsam byung
nas phyir phebs rdzong zhus/ nga rang rkang 'gros kyis dal bus rang gnas su 'ongs nas dus mchod chen mo srang ja gnyis sbyor 'bul byas/ lo de'i hor zla lnga pa'i tshes
'go nas brtsams te drung ram pa blo bzang sogs phyogs nas yong ba dang rang re'i grwa rgyun bcas pa kha shas la bu ston thams cad mkhyen pa'i bka' 'bum gyi lung btang /
chos nyan pa rnams la sde pa rin chen zla bas ston mo nyin ga nga gcig dang / dngul Ti ka re dang kha btags dri med re gnang / zha lu spyi so chen pos kyang ja mar sogs kyi
zur chas dang / rang res kyang ston mo byas te zla ba lhag tsam gyis bar du chos nyan pa rnams tshogs sgrub mchod las kyang bsnyen bkur lhag pa byung ngo / /de grol pa
dang ri khrod byams pa gling du rab byung ma rnams dang / theg chen gling gi dge slong

dril ba la bcu gcig zhal dpal mo lugs lha lnga'i dbang dang / zha chong khyung rtse sogs kyi pho mo mang ba dang bcas pa thun mong du grub rgyal lugs kyi tshe bka' byas/ de
skabs nor rgyas nang ba'i yum sras kyang chos gsan par phebs te sras zhabs sdod pa dpal ldan dbang po 'di lo drug tu slebs pa'i bu chung zhig yod/ sgrub sde gong 'og gnyis
la rang res mang 'gyed mtshon tsam yang btang / dbyar mthong la man khang spel du phyin nas 'di lo g.ya' zangs sman gyi rtse mor yang phyin/ hor zla brgyad pa la mtshams
la zhugs te he ru ka'i yi ge brgyad pa'i bsnyen pa byas/ rang lo nyi shu rtsa lngar slebs pa kun 'dzin zhes pas pho byi ba'i lo shar ba dang / nged rang gis mkhan slob
sbrags ma byas te rin chen bstan 'dzin/ rin chen lhun grub rin chen rnam rgyal te bsgrub bya gsum tshan gcig bsnyen rdzogs su bsgrubs/ de yang 'dul ba las ni bsnyen rdzogs
kyi mkhan po byed pa la mkhan po rang nyid bsnyen rdzogs byas nas lo bcu lon bshad pas nged kyi 'di skabs lo lnga las ma lon/ rgya gar gyi lo tshigs de nyid ma ldog theng
re la lo rer bzhag pas bod kyi phyed lo byas pa mang bas 'di dus phyed lor bzhag pa'i lo

bcu la ngos bzung ba yin rung / rjes su bsam mno bskyar ma btang bas bsgrub bya'i lo nyi shu mang la bshol dang bcas pa sogs kyi zer bas tshig gi shugs las phyed lo ma yin
'dug /thal cha che snyam nas 'dul 'dzin chen po dharmA'i mtshan can la dri ba'i yi ge phul bas/ lan du 'dul ba nas bshad pa de spyir btang la dgongs pa yin/ dmigs bsal gnas
bla ma la brten nas lo lnga nas mkhan po byas chog par gsungs pas khyed kyi 'dul ba'i mkhanya po mdzad pa bka' drin che zhes legs so'i kha btags dang bcas pa yang gnang
byung ngo / /zla ba gnyis pa'i nang du 'di lo nged rang skag thog tu song bas/ ri phug gdan sa ba skal bzang don grub dang / mthil chen po chos rje rin chen tshogs 'phel
gnyis mtshams 'og tu phebs nas zhwa lu spyi so chen po'i ring 'tshe'i rten 'byung maNDal rten gsum dang 'brel ba'i slob dpon rnam gnyis kyis maNDal gyi mtshams sbyor bshad
pa dang gsol 'debs par mdzad song / nged rang ni sngar gyi mtshams kyi 'phro byas nas thugs rje chen po 'khor ba dang sprug dang / padma dbang chen yang gsang khros pa'i
bsnyen pa byas/ nub gcig rmi lam

du / ri phug gi 'du khang byang gi mde'i ma Ni'i khris kyi nyi ma de la thugs sras lo tsA ba sku phyam dmar po bzhes snyel 'bol dang bcas pa'i gdan la bzhugs 'dug nged rang
sku gnyer gyi gsol thabs byang ma de nas gsol ja zhu gin yod pa'i sems la thugs sras rje 'di bu ston rin po che'i chos kyi bdag po khyad par sgra la mkhas pa'u bu chen yin/
'di'i zhabs phyi zhu rgyu yod dus slob gnyer ma byas na da bzod 'gyod 'ong snyam ste/ bdag sgra'i slob gnyer zhig byed dgos pa 'dra lags zhus pas/ de ka byas pas yong
/ sgra ka lA pa'i mdo'i rtsa ba de khyer shog gsungs/ sgrub khang nas dpe cha len par 'ongs pas 'ja' 'od 'bum pa'i thad tsam du gnyid sad nas sems the bde ba zhig byung
/ yang nub gcig nam mkha' la 'phur ba rmi lam yin pas shes nas da rmi lam bzungs nas lho phyogs dpal ldan 'bras spungs kyi mchod rten blta dgos snyam sngar bzhin 'phur bas
lung pa chen po chu mang po g.yas g.yon rnams su yod pa zhig gi dkil na brag rtse mo bsnyung ba gnam la sneg pa 'dra ba zhig 'dug pa brag de la mgo thug la khad pa byung
bas rma bzos kyi dogs pas gnyid sad do/ /nam zla ston ser du

slebs pa dang ri phug nas bteg /khro phur rgyal ba byams pa mgon po la mchod 'bul smon lam yid ches btab/ rong mtsho bskor ba'i sa bstod lho pa'i rje btsun mas rong mtsho dgon
par bos nas zhag gcig bsdad/ de nas dngul chur rje bla ma dharmA'i mtshan can mjal zhing der rgyang tsam bsdad nas sdebs sbyor rin chen 'byung gnas kyi ngo mtshar rtogs
byed kyi ri mo dang / byed grub lnga bsdus sgra gcan dang bcas pa'i ri mo bslab/ sman gyi rtsa rgyud sdong 'grel la yang mdzub 'khris zhus/ rje nyid kyis brtsams chos
par la 'khod zin pa phal cher gyi lung dang rgyal ba bskal bzang rgya mtsho'i gsang ba 'dus pa'i bskyed rim la lung gnang ba 'khrid du dmigs nas gsan pas khyab gsung / dngul
chu dang / gru 'dzin ri khrod kyi dge slong rnams la mang 'gyed mtshon tsam dang padma chos sdings par mang ja gcig zhus/ mar lam gzhung ko byas nas 'ong rtsis la stabs
ma 'grig par rkang 'gros kyis yongs dgos pa byung / rang gnas su slebs nas don gnyer can kha gcig la bcu gcig zhal gyi dbang zhig byas/ rang lo nyer drug pa 'gal ba zhes
pa sa mo glang gi lo sngar nas mig gi dbang po mi dwangs pas de la phan phyir byang gter

spyan ras gzigs mig 'byed kyi bsnyen pa bskyal/ rtse mo sgrub mchod nyin gang gcig gi gtong thebs su dngul srang sum cu tham pa dang srang ja gcig sbyor 'jags byas pa da lta
yod/ ri phug bla ma chos rje ye shes bsam grub dang / dge slong blo gsal ye shes sogs la bde mchog dril bu rdul mtshon lha lnga'i dbang sogs chos than thun bshad do/ /a
ho/ rgyal khams 'grims nas bla ma 'tshol ba bdag /rmig rgyu'i chu la snyeg pa'i ri dwags min/ gdod nas sems la bzhugs pa'i gcong nad gang / /gting nas 'don pa'i sman pa
'tshol mkhan lags/ /phal cher ri la gcig pur 'khyams pa bdag /nyi shar tshang du bros pa'i 'ug pa min/ /spangs kyang ldang pas rnam g.yeng rlung 'tshub kyis/ /dad pa'i sgron
me gnal dogs yib mkhan lags/ /'ga' la chos bshad than thun byed pa bdag /nam zlas skyo bas co ka'i gre 'gyur min/ /thub pa chen po'i lung rtogs chos tshul de/ /deng dus
ches cher nyams pas smre ngag lags/ /kye ho rje btsun chos rje'i bka' drin gyis/ /chos brgyad tshe 'di'i snang shas cung zad nub/ /bdag la gzhan dga'i yon tan ci yang
med/ /spyod tshul ngan kyang ku re zhus pa lags/ /de nas da lta ri phug gi khri zer rin chen blo

bzang mkhyen rab 'di/ /nged kyi bla ma sman khang pa'i skye ba yin pa'i gleng brjod la brten/ skyabs mgon paN chen rin po che'i gsung brtag gnang ba la yang babs te byis pa
lo drug tu slebs pa dang nged rang gi zla la bsdad/ 'di lo bco lnga tshes gnyis kyi sgrub mchod la tshogs kyi sgrigs la bcug /mang ja/ rnam gzhag srang ja gcig gi sbyor
'jags dang chos spyod rags bsdus kyi rgyugs sprod rgyu yod pa byas so/ /bar skabs su lnga bsngus kyi ri mo byas te 'di nas lo 'ga' re'i lag 'dzin gyi le'u tho tshang ma
'don thub pa byung rung / bar skabs nas lag len bya rgyu ma byung ngo / /rang lo nyer bdun pa rnam 'gyur zhes pa lcags pho stag gi lo gsar pa dang sdeb rin chen zla bas nged
rang gi brtan bzhugs tshigs bcad 'ga' dgos gsung pa'i 'phrin shog byung ste/ phun tshogs bde ldan ma 'di 'phral du brtsams nas phul/ hor zla dang po'i tshes bco lnga
la don zhags sgrub mchod nyin gang dang bcas pa'i zhabs tog yon zab pa dang bcas te zhwa lu 'dus sde'i tshigs 'don du 'dzugs pa gnang / sde pa rang sku gzugs gcong nge las
med kyang de nyin tshogs su spos bskor mdzad par na bza' mchor bzhes nas

phebs 'dug /lo 'di la phyag rdor gos sngon dang 'byung 'dul sogs kyi bsnyen pa byas/ nag pa zla ba la grangs chen pogrwa tshang du dus 'khor gyi tshogs 'khor gtong rgyu'i
thebs su dngul srang drug sbyar/ dar gos chen sham brtsegs kyi gdugs legs pa zhig gsar bzo byas nas dkyil 'khor la phul/ rta nag rin chen rtse'i sde pa zhabs drung blo bzang
skal bzang la spu nag dang / gzhi ka rtse dar rgyas sbag rwa ba la ras zam gyi dge bskul byas te/ skyabs mgon paN chen rin po che'i dgung lo zhe dgu'i skag tu phebs
pa'i zhabs brtan du dmigs dus mchod chen mo la ri phug 'du khang lho byang gi thugs dang rgyal mtshan tshang ma gsar spos thub par byas/ 'di skabs gna' sad lung gi btsun
chung rin chen chos legs kyis dus 'khor bsdus brgyud le'u lnga pa blo 'dzin byas nas nged la rgyugs phud dang bcas tshogs su bla chen bzhengs/ smon tshig gsar rtsom dgos
zhes bskul nas ming blo gsal mi pham zhes pa'ang btags pa da lta dge sleng bla chen zer ba 'di yin no/ /dar rgyas sbag rwa ba'i tshong dpon g.yul rgyal nor bu khong rang
'ongs te bu ston thams cad mkhyen pa'i sku 'dra rin po cher sku ber dang dbu zhwa gsar pa phul/ tshogs su mang ja bskol/ nged la tshe dbang zhus song

rang re'i sku skye sogs btsun chung kha shas dang byams pa gling gi btsun ma gsang pa 'ga' rab byung du bsgrubs/ dbyar zhugs ri khrod byams pa gling du phyin nas bde mchog
lU yi pa'i sgo nas las thams cad pa'i sbyin sreg rgyas par byas shing grwa btsun rnams la chos phran bu bshad/ slar ri phug tu grangs che bla ma phun tshogs chos 'phel dang
/ bla chen blo gsal mi pham la bsnyen rdzogs byas/ rang lo nyer brgyad pa bong bu zhes pa lcags mo yos kyi lo rdo rje rnam 'joms dang gshed dmar lha lnga'i bsnyen pa btang
/ rje bla ma dge slong a wa dha tAM pa chen po ri phug tu phebs te phyag na rdo rje 'khor lo chen po lha bco brgyad kyi dbang dang gsang sngags lam rim sogs gsung chos
kha shas zhus shing thob/ phar nA ro mkha' spyod kyi dbang 'khrid tshang ma phul/ de sngon sde pa rin chen zla ba la yang 'di lo drug cu re gcig gi skag yin pa dang /
sde pa rang bkra shis lhun por bzhugs thub na rab/ de min rtse thor bzhugs nas sger gzhis dpal sdings phyogs su ma phebs zer ba byas rung ma gsan par phebs tshar 'dug /zla
ba gsum pa'i mjug la dpal sdings su sku gshegs

pa'i bsngo zhus slebs byung / sde pa 'di nged rang la drin che ba yin pas sgrib sbyong gang shes dang tshogs su mang ja btang zhing smon lam 'don du bcug pa yin/ dam rdzas
bdud rtsi ril bu'i bsgrub pa zhig kyang byas nas grol ba dang mnyam du sngar nas gsung chos zhu rgyu'i snyan gsan phab tshar bas rtag brtan dam chos gling gi chos grwar rje
btsun rdo rje 'chang spo ra ba chen po'i spyan sngar 'gro ba'i lam zhor du gnyan yod bya rgod gshong mjal/ bya gshong gi thugs rje chen po 'di bcu gcig zhal nam mkha'
rgyal po dang 'jigs pa brgyad skyob gang yin ni cha mi 'tshal/ chos rgyal srong btsan sgam pos bzhengs pa'i gsung 'byon ngo mtshar shin tu che ba yin par 'dug /rnam sras
mdung dmar 'di yang sngon ser chen du ngos 'dzin pa la chos rje thams cad mkhyen pa bu ston chen pos mdung dmar zhal gzigs nas zhal gser gyi steng du slar mtshal zhus pa
yin zhes grags zil chen po zhig ni 'dug /rtag brtan du slebs nas rje bla ma mjal bas de ring tshes nyi shu brgyad tsam du 'dug /tshes gcig la dbang gi sta gon byas nas chos
tshugs par byed do gsungs/ de bar las med du sdod par phangs nas sang nyin snga bar lcags zam

don / rkang 'gros kyi chos lung byang rtse mjal du phyin/ rje grol mchog gi dngul gdung rin po che soegs rten gsum rnams la byin rlabs zhus/ phag mo dur khrod du gcod dmigs
bsdus pa zhig byas/ dge sleng rnams la mang ja gcig bskol rgyu sprad/ slar 'ongs te tshes dkar ba dang dpal ldan shangs pa bka' brgyud pa'i phyag bzhes ltar bde mchog ne
gu lha lnga'i dbang mdzad/ rim gyi rtsa ba ne gu chos drug /sdong po phyag rgya chen po/ /yal ga lam khyer rnam gsum/ me tog mkha' spyod dkar dmar/ 'bras bu 'chi med 'phyug
med de/ shangs pa'i gser chos lngar grags pa'i nang nas rje bla ma de la ji ltar mnga' ba phal cher zhus shing thob/ jo nang sogs rten mjal yang tshang bar byas so/ e
ma ho/ nub si lam la yi sgo nas 'thon/ /yul gnyan yod bya gshong lha khang mjal/ /dpal nags rgyal ri bo'i ljongs su phyin/ gnas jo nang dben pa'i chab skor slebs/ /khong
sbas pa'i skyes mchog 'gro ba'i mgon/ /rje a wa dhutI'i zhabs la gtugs/ /lam rgyud sde lnga yi snying po mchog /dpal shangs pa'i gser chos gdams ngag zhus/ /sprang 'khos
med kyi btsun pa

blo gsal bdag /pho thos rgya can zhig ma lags te/ /don dbang 'khrid gnad la sgro dogs bcad/ /da ya mtshan che ba ma lags sam/ /de nas rang gnas su slebs te ma he mchod pa byed
ran pas don gnyer can kha shas la gshed dmar lha lnga'i dbang dang chos skyong rnams kyi rjes gnang btang / chos khrims pa rin chen skal bzang chos 'phel sogs la bsnyen
rdzogs kyi bslab sdom phog /rang lo nyer dgu pa dga' ba zhes pa chu pho 'brug gi lo'i nang du yi ge brgya pa 'bum ther gcig dang ri khrod lo ma khyon ma'i bsnyan pa dang
bu mchog 'ga' re grangs gsog byas/ rang sdod sa'i khang pa hrul bas bcos phran bu bya dgos byung lhun grub pho brang du spos nas bsdad/ bsam grub chos sdings nas lo snga
ma ma ha skad gtong byed pa'i rtogs ldan de glo bur du 'das ze bsngo zhus skyel mkhan zhig kyang byung / khong dang nged na mnyam du 'dug pas skyo shas che ba dang rang
rtag tu sdod pa'i grab gshom khang pa sogs la bcos byed pa 'di'ang 'khrul 'dug snyam pa skyes/ de rjes dga' lung ri khrod nas rab byung ma rnams kyi zhus te bcu gcig zhal
lha lnga'i dbang sogs chos than thun bshad/ de nas dgun mtshams sogs byas so/ /rang lo sum cu pa rnam

rgyal zhes pa chu mo sbrul gyi lo/ /hor zla dang po'i nang du rje bla ma sku zhang rin po che dbang po'i sde yang sngon la yum gshegs pa'i gshegs rdzong tshar ma khad gsung
cham lta bus bsnyel nas yun mi ring bar sku thim pa zhig byung / 'di kha nas kyang mchod 'bul gyi dngos 'grel phran tshags dang bcas dgongs pa rdzogs thabs ci shes byas/
da lta'i khri chen 'dis sku gdung zhugs la 'bul bar yong dgos gsung yang 'gro ma thub par mtshams gyi mu la bsdad nas rdo rje sems dpa'i yi ge brgya pa 'bum dang / spyan
ras gzigs yi ge drug pa'i bsnyen pa ma Ni sa ya gcig dang 'bum ther gnyis bgrangs/ sngar bzhad kha ru dgon par dpon tshang tshe dbang rdo rjes mig la phan phyir me rtsa
byas nas ma Ni'i dam bca' len dgos gsung ba blangs pa ni 'phral du zhig song / rnal 'byor gyi dbang phyug lU yi pas bkral pa'i sdom pa chen po'i sgrub pa yid ches pa zhig
byas/ 'brum pa 'dug pa'i bag 'dzem dang bcas la hril po matsams byas nas 'byung 'dul/ khyung nag /sna tshogs yum dkar mo rnams kyi bsnyen pa'ang bskyal/ 'di lo dpyid ka'i
mtshams su zhwa lu bla brang 'dzin mi rgya mo rong pa ye shes grags

pa dang tshong 'dus gnyer pa bkra shis zer ba chu'i bskor la ma 'chams pa'i rkyen byas te zhwa lu ba ser skyas rgya rong la ngo log brtsams/ zhugs rta zer ba gnas nas bskrad/
chu dkar ba'i pha pa sangs bstan 'dzin yang mi mang po rlog nas rdung 'tshog byas kyi dogs thengs gcig ri phug tu bros dgos byung / de rjes rtse chen grong gsar pa'i a
po zhig la khrims gtugs zhu gsher byas nas dngul mang po bskyal zhing de'i bar la dbyar zla gsum po rgas song / nged kyi bsam spyod 'di kun la lo dang g.yeng ba 'dras khyer
nas ri phug tu mi tshe stong zad rang la song snyam pa'i sems khral byung dus ni khong tsho'i 'di rnams mthong bas nga'i zab be zob be 'di'ang a'u rtsi yin 'dra snyam
pa'i dga' ya le ba zhig byung ngo / rgya rong rgya ma bod kyis rgya 'dre bslangs/ /ban smon ban log mang pos ban ling byas/ /zhug rta'i zhug gu breg nas zhug rdum bzos/
/'khrug chen 'khrug chung tshul du 'khrug long byas/ /zhwa lu'i chu 'di zhwa khri zlos mtshams kyi/ /ma'i mdo don khra yig nang gsal kyang / /snying skran zhe bzhag snying
rul byed pa rnams/ /khrims med mjug med khrims 'chal spangs na legs/ /lo 'di'i zla ba gcu pa tsam nas nged rang gi rkang pa'i matil du dreg lta bu'i na tsha

zhig byung / rang lo so gcig pa rgyal ba zhes pa shing pho rta'i lo shar pa nas ji sdug la song ste sdod langs dka' ba tsam byung / zla ba bzhi pa tsam la chu dkar ba dang
zhwa lu'i grong pa rnams 'khrug pa bskyar ma rgyag tu byung bas nged dang nor bde chen po'i drung nas grong pa la dngul mgur mo de byin zhing chu dkar ba la nged rang gis
las rgyu 'bras bshad nas zhe sdang zhi thabs byas pas skabs gcig nyan nas 'khrug pa 'dum pa byung / khong gis skyid skyid btang nas nor bde chen po'i drung dang 'di kha'i
nye gnas sogs mgron la bos pas chen po'i drung la lcang ra de nas klu btsan lta bu'i gdon zhig phyir 'breng byas/ snyung nas ded la 'bod mkhan btang byung ba/ drin che
ba yin pas 'gro mi 'dod pa ni ma byung ste rkang pa na bas mi 'pheb ba 'dug /rim gro sogs 'di dang 'di bgyid dgos te sman thang grang khang du sman bcos la phebs dgos pa'i
yi ge phul/ yi ge gzigs nas phebs pa'i grabs mdzad pa na chab rtags yod pa brtan pas ro la rtsa blta ru mi 'gro zer nas 'byon ma nyan te de kho na bzhin sku khams 'tsho
thub pa yang ma byung / sngar ma he mchod pa la nged kyi phyin dus grangs che grwa tshang

pa'i 'du khang gi rten bzhugs sa de sa khri ngan pa zhig las mi 'dug cing lcid ches nas 'du khang de la gzhom yong nges 'dug pas las sne rnams la shing gi rten khri zhig gshom
e thub ltos byas pa spyi gnyer dge slong rin chen lhun grub kyis dang len byas 'di skabs gsar gshom grub pa la mthun rkyen dngul srang drug sprad/ lhag par 'bum rgyas
'bring bsdus gsum gyi glegs bam bcu drug na bza' sogs khyad thon yon pa'i blubslu yon du dngul srang drug cu tham pa nged dang a Ni sgrub pa mos phul ba'i sgrub byed rgyas
pa rten khri de kha'i ngos la dkar chag gi yi ge bris pa yod/ chu dkar bas slar yang me ro rnying po gsos nas zhwa lu ba'i grong pa rnams la bka' shag gi dam 'bebs sogs
byas byung yang de la ni grub 'bras cang ma byung ngo / /zla ba dgu pa tsam nas nged rang shin tu na ste bcos ka ci byas kyang ma phan pas skyas chen 'degs par thag bcad/
bla ma rnams la skyabs 'jug phul/ bkras lhun tshogs chen la mang dod srang bco lnga 'bul rgyu bskur/ 'di skabs mgron gnyer byang spyi grwa pa ma mdzad gong yin gshis 'brum
'dzem la ri phug tu bzhugs nas nged la gang drag ci drag gis rogs ram mdzad/

nub gcig rmi lam du rje btsun tA ra nA tha yin zer ba gcig byung nas tshe dang ga med kyi rdza sku gcig gnang zhal 'dzum 'dzum mang po mdzad nas phyir thegs song / co ni dge
slong dkon mchog sbyin pas rje bla ma seng chen la rgyu mtshan zhus pas bde legs sman pa gtong ba gnang / khong gis rkang 'bam gyi bcos byas nas rim gyi zla ba dang po'i
nang tsam nas bde ba byung ngo / /kye ma snyigs dus skye bo mi bsrun pas/ /zhe sdang khong khro'i sprin nag cher bsdus nas/ /phra ma tshig rtsub brlang po'i thog ser phab/
/dam grib btsog chu 'khyil pa'i kha rlangs kyis/ /bro nad drag pos sgyu lus mnar ba'i tshe/ /rmi lam nyams la sgrol mdzad mgon po mjal/ /rdza las grub pa'i 'chi med dbang
po'i sku/ /dus min 'chi bzlog bslad du bsrings pa mthong / /lo mjug tsam la a mdo brag dgon rin po che yang dga' ldan khri chen byang chub chos 'phel gyis bka' shog
bskur ba bsnams nas nged kyi sar bu ston bka' 'bum gsan par phebs/ nged rang bro 'tshal bas ci bya las 'das rung khong phebs lam du yang 'o rgyal che ba ma zad nged 'phrad
pa dang shum zhing 'dug pas yo ga TIka yid

bzhin nor bus chos mgo btsugs nas dge slong bkras dpal la khong mtshams la bzhugs yod kyang lung yongs rdzogs 'bul du bzhug /seng chen sprul sku rin po che'i sku mched dag
spong chos mdzad blo bzang dpal 'byor yang sku mtshams mdzad par ri phug 'brokhang du rgyad tsam bzhugs/ khong dang bsdebs nas myos byed ces pa shing mo lug gi lo rang lo
so gnyis pa'i hor zla dang po'i nang nged kyis tsha rong tsha chu byas te slar 'khor ba dang brag dgon la gshed dmar lha lnga'i dbang dang / gtsug tor dri med kyi rigs btad/
shangs chos ne gu'i skor mdor bsdus dpal ldan lha mo rdo rje rab brtan ma'i lcags mkhar gyi bka' btad sogs phul/ tshar yang sgra'i TIkka dang snyan ngag gi bskor gyi
dka' 'grel mang ba zhus/ khong gis bskul nas dpal ldan zhwa lu pa'i bstan pa la bka' drin che ba'i skyes bu dam pa rnams kyi rnam thar lo rgyus ngo mtshar dad pa'i 'jug
ngogs brtsams so/ /lo 'di'i zla ba dgu pa'i mjug tsam na kong po'i sa mtha' khams spo'i spra po nyi ma rgyal po la gzhung gi dpung 'jug byas pa'i dmag snga ma phyin pa'i
khal chags sogs dus mi bde tsam yang byung / dgun po'i bstod tsam la bzhad du phyin nas rje bla ma dha rmA bha dra'i

drung du gshin rje'i 'khrul 'khor gyi thig gi 'khrid sogs zhus/ mar lam bkra shis lhun por seng chen sprul sku rin po cher nged rang gis zhus pa la 'jigs byed dpa' bo gcig
pa rgyal ba tsong kha pa'i dbang dang / gzhan gyi zhor du 'jigs byed bcu gsum ma'i dbang dang sngags btu'i rjes gnang thob/ ri phug tu slebs nas rdo rje 'jigs byed bcu gsum
ma'i bsnyen pa rgyas pa byas/ rang lo so gsum pa gdong na zhes pa me pho spre'u'i lo/ /skyabs 'gro 'bum gcig /'jam dkar ma ti lugs kyi snying po 'bru 'bum/ phag dkar shes
rab gsal byed la 'bum gsum bcas kyi bzlas bsnyen dang yo ga rdo rje dbyings kyi bsnyen pa byas/ hor zla drug pa'i nang du zhwa lur phyin te grangs che pas sgrub mchod
rnam sras kyi 'gab 'dre mnan te gsang rten 'cha' ba dang rten khri la rab gnas bsgrubs/ tshogs su rdor dbyings kyi dbang dgos zer yang / de dus bris zin pa'i rdul tshon
gyi dkyil 'khor de'i steng nas byas tshe sa chog sogs dkyil 'khor gyi las la nged ma slebs pas mi rung la/ gzhan stabs ma bde bas slar ri phug tu byas/ lha bab dus chen

gyi thog zhwa lu'i bsnyen gnas lha khang du spyan ras gzigs phyag bzhi pa'i sku byis pa lo brgyad tsam gyi tshad dang ldan pa gsar bzhengs dang / bsnyen gnas kyi srol rgyun
btong thebs su dngul srang gsum sbyar zhing de nyin bsnyen bkur zhus/ dga' chen blo bzang dge legs sogs la spyod 'chang dbang po'i lugs kyi bde mchog gi dbang bka' dang
/ rnam sras rigs chen bco lnga'i rjes gnang sogs byas/ rang lo so bzhi ba gser 'phyang zhes pa me mo bya'i lo/ /nag pa zla ba la grangs che grwa tshang du dngul srang drug
cu skor gyi rin gong song ba'i gos sbyang ldan gras mtshungs kyi rgyal mtshan che ba gcig sbyar/ zhwa lu'i rten gtso rang byung 'phags pa'i zhabs la lo snga ma'i rim gro
chen mo'i phyi skor gyi dus nyams chags kyi rnam pas padma'i gdan dang bcas gsan nas grum phran bu byung ste gzhung sar dgongs skor phul ba'i zhib gcod du bkras lhun mgron
gnyer ye shes dpal ldan 'gro dgos tshul gnang bas/ khong byon nas las byed rnams la nyes ba btang ba sogs kyi zhu ngo la nged rang gis zhwa lu mthil du phyin/ nyes sel
gser srang gang las sne sbyin nas bsgrubs shing nyams gso'i 'gan len nged kyis

byas 'thus la 'khrun thag chod par mdzad song / lo de'i bshan ra em mchod kyi bogs 'bab dngul la rgyu byas ste pad gdan gser zangs kyis bstums nas nyams gso phul/ nged rang
gis gser ljangs brdung gi g.yu 'phra can gsar du bskrun pa 'bul sbyor byas par dngul srang lnga bcu skor gyi rtsis song / lo de'i hor zla brgyad pa'i tshes bco lnga la mtshan
mo zla 'dzin zhig kyang 'dug pa'i nyin dus 'khor sgrub mchod zhabs tog nyin yon bcas dang / kho bo rang dang bla ma drug gi rab gnas byas pa la yon 'phar ma Tam ka
re dang kha btags re mchod pa brgya tshar gcig bcas nged rang nas btang / dga' lung nas a ne sgrub pa mos mang ja brgya mchod gcig dang rab gnas chog grwa la dngul Tam ka
re bsod btags re btang / bka' zhib mdzad dus kyi dpyad mtshams gnang ba de la ni nged rang gcig pus rab gnas byas par dkon gnyer gsar rnying gis zhabs tog yon bcas sgrib
pa ma gtogs gzhan med/ 'di skabs bde skyid khang gsar nas kyang mang ja brgya mchod/ byams gling rab byung ma nyi ma chos bzang dang / blo bzang

sgrol ma/ chu dkar ba sogs kyi brgya mchod re dang mang ja re zhus so/ /kha kha lde chung pa de nyid kyis lha khang tshang mar gser chab sgron par mdzad de spyir ni dus ngan
snyigs ma'i sems can rnams kyi las la skyob thabs med pa zhig pas/ rgyal dbang rin po che tshul khrims rgya mtsho yang de'i gong tsam nas bsnyun te de nas yun mi ring bar
gshegs so/ /lo 'di'i dgun zhugs la yong dus rje bla ma seng chen sprul pa'i skus bkas mtshams sbyar te chab mdo zhi bzang rin po che yang nged la zab lam nA ro mkha' spyod
kyi chos skor dgos gsungs nas phebs te thugs kyi re ba ci nus kyi bskangs thub par byas pa yin no/ / | / /ka ra dkar pa'i ro mchog ji bzhin legs bshad bdud rtsis tshim
pa'i kha/ kha chag sna ral sdom pa gsum la rnam par dben pa'i a rog /ga re ltad mo sems la bltas pas ya mtshan ci yang mthong ba'i nga / /nga yi kun tu spyod pa 'di la
skye bo phal cher ga zha'i ca/ ca co tsam las blang dor mi shes glen zhing rmongs nad med pa la cha ci cha/ chu lugs ngur smrig gos su mnabs pa'i tshul can sems ni nag pa'i
ja/ /ja chang mtsho ru mnya' pa rengs

ta dug lnga'i rnam rtog 'khyug pa'i nya/ /nya ma'i khrod du khyim pa bsun 'byin nga ro sgrog pa'i bya khwa ta/ /ta thA'i bstan la zhe nas sun pas bsrung bya phal cher bsregs
pa'i tha/ /tha chad rab byung ba na ma hor rnams bstan la chom rkun byed dod/ /da ni bsod nams zhing du bzhugs pa'i rten gsum rnams kyang 'di 'dra na/ /na rgas 'chi ba'i
sdug bsngal bas nas kha rog 'dug cig dkon pa pa/ pa ri pi ri'i bya ba mang bas nye du rnams ni spre'u'i pha/ /pha rol ma phyin tshur ngol ma mthong bar ma do ru cho le
ba/ /ba glanglang bzhin du rab tu rmongs kyang 'khor ba'i bya ba shes pa'i ma/ /ma gyur 'gro ba'i ngang tshul 'di la mchi ma mi dku a re tsa/ /tsa ko ra 'dra'i mig la ldang
ba'i bser ma bzhin du phrag dog tsha/ /tsha zer 'od las ches cher rno ba'i ngan sems lcags kyu kun la dza/ /dza lang rgyas pa'i seng ge lta bur nga rgyal mtho yang zhum
pa'i wa/ /wa skyes ngan pa'i bsam spyod dag ni shin tu gsang ste bag la zha/ /zha long bas kyang nus pa phra rung da dung yid gnyis las la za/ /za zir rnam g.yeng mang
po'i gral du lang shor skyugs pa shor ba'i 'a/ /'a 'ur shab shob 'di kun nyan yang phrag gi co dang smyon pa'i

ya/ /ya ma brla ba'i spyod pa spangs te kha rog 'dug cig stha bi ra/ /ra ba gsum gyi gnas chen 'dzin pa'i le lo'i rkyal bu rang cag la/ /la 'ur zhim zhim mi dge'i tshal bu
snum gyi snying po bong bu'i sha/ /sha stag zos pa'i ngan spyod dor na tsam gnas brtan rung snyam smra ba'i sa/ /sA lo'i tshal na e ma dkon phyir yod thang chad pa'i dbugs
kyi ha/ /ha ra ra 'os ngal bso byas te mdo don snying por dril ba'i a/ /a la la ho bod kyi yi ge sum cu bskor ba'i bzhad brgyangs lags/ /rang lo so lnga pa gnam 'phyang
zhes pa sa pho khyi'i lo mtshams bsnyen sgrub kyi ngos phun khang chos mdzad chen mo dang sngags zur drung chen lags gsum la nA ro mkha' spyod kyi 'khrid phul/ dbyar gnas
skabs su bkras lhun du phyin/ rje seng chen rdo rje 'chang gi zhabs drung du bde mchog dril bu lus dkyil dang / dril bu lha lnga'i dbang / dus 'khor spyi bka'i dbang /
rdo rje 'jigs byed kyi chos bskor rA pod dang 'bri khung dpal 'dzin gyi dpal pod du grags pa rnams kyi lung zhus/ maNDal rten gsum dang bcas pa'i gser zho gang / dngul srang
bco lnga sogs kyi yon 'phul/ 'di skabs yar 'brog nas rje btsun ye shes kyi DA ki ma blo bza' chos dbying

bde chen 'tsho mo phebs te skyid skyid na khar bzhugs pa dang mjal/ khrus dbang zhig dang bcas pas chos 'brel zhus/ nged rang la thugs mnyes shing thugs rjes 'dzin pa'i thog
ma yin/ skyabs mgon chen pos bkras lhun tshogs chen la bcu gcig zhal dpal mo lugs kyi dbang dang tshe bka' gnang ba'ang thob bo/ slar zla ba brgyad pa'i nang du drung chen
dge slong blo bzang dpal 'byor lags nas gdan drangs pa ltar/ rje seng chen ri phug tu phebs nas zhag shas bzhugs/ nged rang gi spyil bur yang spyan 'dren zhus te gtsug
tor 'bar ba'i rjes gnang dang 'jigs byed kyi zhi khro sbrags sgrub sogs zhus/ maNDal rten gsum dang bcas pa phul/ zla ba 'di'i tshes bco lnga la zla ba gza' 'dzin zhing
kyang yod pa'i nyin rje bla ma dang nged rnams lhan rgyas mdzad nas zhwa lu mthil la gnas gzigs mdzad/ nged kyi bla ma kun bzang chos dbyings rdo rje de nyid kyang sngar
gro mo bka' dgon du sku skye rtsad gcod kyi skor la lho mtshams su phebs par/ sprul sku 'dra gnyis su gyur pa la 'bras ljongs dang 'brug pa'i 'khrugs pas rkyen byas nas

phag ri rdzong du 'khrun gcod la byon pa'i lam du sku khams log nas zla ba 'di kha'i tshes bcu bdun la dag zhing du phebs 'dug cing rjes su dgongs rdzogs kyi skasal ba phran
bu zhig kyang byung / bka' dgon gyi rtogs ldan de chos rje bla ma la gsol ngan ma drangs pa'i nyen med pa'i skad cha tshor/ de nas drung chen dang bsdebs rta nag sog na'i
tsha chu de mig la phan zer ba dang / phun khang chos mdzad zhabs sdod pas mthun rkyen tshang ma gnang nas phyin pas/ gru gud zer bar gung tshigs byed kyin yod dus rje
seng chen kun gling du bsnyen rdzogs kyi las grwa la phebs dgos byung pa'i lam du chings brdab shor bas drung chen la mar byon shog zer ba'i bang chen slebs/ drung chen
phyir log mdzad nas nged kyi tsha chur phyin/ de nas mar lam rta nag zhal gzigs su rje rin po che 'gos khug pa lhas btsas kyi sgrub phug mjal/ sgrub chu 'thung pas rtsa ltung
phog pa'ang gso thub zer bas de yang 'thungs so/ ri khrod de na bzhugs pa'i dge slong rnams la'ang mang ja 'gyed bcas kyi dod phran bu phul/ mar lam rta nag nas gzhung
ko la byas te bkras lhun du phyin pas phun khang du rje seng chen sku khams bltams sgang rang la

'dug pas ma mjal/ ri phug tu 'ongs nas dgun mtshams bcad de dge sbyor gyi khul byas/ sngar nor bu grwa khang du sde pa rin chen zla ba de nyid la don yod zhags pa'i cho ga
bar bskos kyi dge bskul bgyis pa 'phro la lus song ba 'di'i gong du lde chung pa sku bgres pas tshang ma bar bskos mdzad nas gnang ba sogs bka' drin shin tu che ba mdzad/
rang lo so drug pa bsgyar byed ces pa sa mo phag gi lo sngar gyi rgyun las mtshams byas nas yod dus sog po ne man tho yon dge slong don grub rgyal mtshan bya ba byon te/
bu ston bka' 'bum gyi lung zhu dgos zer bas kho bo rang ni mig mi thang zhing mi yong zhus pas/ khyed kyi slob ma gcig la nyan par 'dod zer nas grangs chen grwa tshang gi
bla ma rin chen phun tshogs chos 'phel gyis lung yongs rdzogs byas so/ /nged rang gis 'jam dpal gsang ldan dang dri med rnam gnyis kyi dbang phul/ khong pa gsan rgya shin
tu che ba 'dug mod kyi/ chos zhu sa'i bla mar brtag dpyad mi dgos pa zhig gda' bas/ nged kyi ni khong la chos zhu ba ma shar ro/ /hor zla lnga pa'i mjug tu sa skya nas
bka' rgya skyel mi zhig byung ste/

'jam mgon thams cad mkhyen pa byams pa ngag dbang kun dga' rgyal mtshan dpal bzang pos/ sku gdung rin po che rdo rje rin chen lags su gsung ngag rin po che slob bshad kyi bka'
chos 'bul ba gnang rgyu 'di bzhin drug pa tshes bzhi la tshugs rgyur/ nyid rang yang stabs cig tu bka' chos zhu bar gong tshes la slebs pa gyis phebs/ de nas phun khang
chos mdzad chen po dang / mgron byang spyi bcas su rta brel dang mthun rkyen dgos pa rnams rdzong thabs zhus nas sa skyar phyin pas/ phun tshogs pho brang gis 'chams ra'i
gzim shag tu sne len brkyang mi gtong ba mdzad nas zhag gcig bsdad/ bkra shis brtsegs su 'jam mgon bla ma'i mjal kha la phyin pas/ gong bstod tsho khyor ram gsung / khyor
gyin med zhus pas/ 'o na de ring dpe cha bzung mdzod gsungs/ bir bstod a la la te dang / rje btsun gyi bstod pa srid bral ma sogs kyi dpe gnang / de nas phun tshogs
pho brang nas bka'i khyab 'do ma byung ste bka' chos la thag nye khyad sogs bla brang shar du spos nas sdod sa byas/ de nub rmi lam du ras gos gyon pa'i rtogs ldan zhig gis
rkang bro 'chams rgyag gi dga' ba'i rnam 'gyur du ma byed pa byung ste dam

sri'i cho 'phrul du 'dug /bzhi thog tu 'jam dpal gzhon nu rdo rje rin chen lags kyi zhal dkyil mjal ba tsam gyis nged rang la rnam rtog ngan pa yod pa thams cad ni sangs song
yang dpal ldan sa skya pa rang la ni nyams chags skong ba'i thabs la 'bad stsol ran gda'o/ tshes bzhi'i snga dro bkra shis brtsegs su lha bsangs dung brda sogs dang bcas
bka' chos tshugs pa gnang ste gzhung nas phyag mdzod phebs te bla ma yab sras su mjal dar 'bul tshan dang bsgrags pa phul/ kho bo rang la yang kha btags zhig gnang byung
/ de nas bzung nyin re bzhin du yang chos ja zhu ba dang mjal dar 'bul mkhan ni bar ma chad pa lta bu 'dug /bar skabs su phur pa sgrub mchod kyi sngon 'gror sku gdung
rin po che kha'u skyed lhas dang / bsam gling mgon khang rnams su 'phrin 'chol phebs dgos kyi thugs brel langs pas bka' chos snga mo nas tshugs kyin 'dug /kho bos bkra shis
brtsegs su bka' chos grol nas bzhi thog pho brang gi gzims chung gser khra can du rje bla ma ngag dbang rdo rje rin chen gyi drung du/ 'di skabs bka' chos zhus shing thob
pa la/ sdom gsum rab dbye/ thub pa dgongs

gsal / tshad ma rig gter/ sdebs sbyor me tog gi chun po/ kun blos mdzad pa'i 'jigs byed bcu gsum ma'i sgrub dkyil nag 'gros/ ri khrod ma'i bum chog /rje btsun gyi rab gnas
don gsal/ a mes zhabs kun bsod kyis mdzad pa'i rab gnas don thams cad grub pa sogs kyi lung dang / 'jam dbyangs smra ba'i seng ge/ 'jam dbyangs dmar ser sa lugs/ 'jam dkar
ma ti lugs rnams kyi rjes gnang lung bcas pa/ sgrol dkar yid bzhin 'khor lo 'od zer drug sbrags kyi rjes gnang tshe 'khrid zla ba'i chu rgyun dang bcas pa/ dur bdag gi
rjes gnang chos skor tshang ma'i lung dang bcas pa zhus shing thob bo/ /sa skya tshogs su chos dung dkar po rgyang grags bus pa'i mang ja bzang ba gcig btang / thar rtse
rdo rraje 'chang mai tri andan shA sa na dha ra shri bha dra'i zhal snga nas kyang zhabs brtan lha khang gi gong ma yab sras la bka' chos 'bul bar phebs te zhal spro lha
khang du bzhugs pa dang mjal/ gdugs dkar nyer bdun ma'i dbang gi mtshams sbyor zhig dgos gsung ba zhabs 'gyur zhus/ zla ba bdun pa'i tshes brgyad la sngon 'gro snang ba gsum
po rdzogs nas dbu rtse'i 'du khang gi 'jam dbyangs gzi 'od 'bar ba'i spyan sngar sems

bskyed chen mo mdzad/ de nyid ban tshang pa dang dung pa/ rgya gling pa/ nged cag chos zhu ba dang bcas pa rnams la sku gdung rin po che sku sger gyi phyag 'gyed zab pa gnang
zhing lam 'bras bla ma brgyud pa'i gos thang zhe gcig 'du khang gi nang du 'gram pa dang / chos dung dkar rgyang 'bud pa/ bla ma yab sras snam sbyar rdo rje gsang lam
bzhes shing sku'i nyer spyad du 'os pa gser chas bsgrigs pa sogs zab zab mdzad pa'i phyag len snang / de nas rgyud gsum tshugs pa'i bar la chos seng 'dug pas nged rang zhwa
lur 'ongs te sngar phun khang chos mdzad sku zhabs kyi nor bum sgrub rgyu yod pa 'di skabs 'jug pa sogs la bkras lhun du 'khor tsam phyin/ slar bde chen sprul sku dang
/ dka' chen blo bzang dge legs/ stod phyogs nas bu lung bla ma rin po che yang phebs te sgrub thabs rin chen 'byung gnas kyi rjes gnang cha tshang dang / dpal 'khor lo bde
mchog lU yi pa'i dbang bka' rnams so so'i dgongs bzhed ltar phul/ de tshar ba dang sa skya nas sbar shabs brgyud nas bka' rgya gtong rgyu yin gsung pa la ni ma byung /
bka' chos re zhig ma tshugs na dgun mtshams la yang sdod ran pas

khyad par byung ste nyer len gyi pho nya btang bas/ phyir phebs su 'jam mgon bla ma gzhi bsnyen kha so'i bcad rgya gnang grub/ de rtsis kyi 'phral rang du shog gsung pa'i dus
gtugs shig byung / bkras rdzong nas phun khang gi rta drel sogs zhus te myur shed kyi phyin pas sa skyar slebs pa'i nub de rang la sku mtshams grol te sang nyin tho rangs
bla brang shar pa tsho lags zer/ 'bod mkhan zhig 'dug /nged rang gi zla bo dang rta slog po sogs ni gnyid du song nas lan med/ nged kyi bltas pas bka' dbang zhu ba la
phebs zer/ de nas bzhi thog pho brang gi chos kyi rgyal po 'phags pa rin po che'i bzhugs khri padma can gyi sar dpal kye rdo rje'i rgyu dus dbang gi sta gon mdzad/ slob
bshad lugs kyi rgyud sde'i rab dbye sogs nas drangs pa'i dbang bshad rgyas drags nas sta gon de la yun ring po 'gor rung gsung chos grol nas skya rengs 'char ba'i grabs mi
'dug /de dus 'jam mgon bla ma rang gi dbu bla'i gras kyang yin pas gyang ra dpon slob tu grags pa dang / phyag mdzod zer khang nas bgres po yang dbang zhu bar phebs/ sang
de yang snga mo nas khong gnyis kyis nged bos byung ste phyin pas/ dge slong chos don grub na re/ kha sang dkyil 'khor bris thig ma

zin dogs snga mo mdzad pa yin/ de ring da lta med do zer nas phyir log dgos pa byung / de ltar rgyu dbang grub nas bkra shis brtsegs par phebs te rgyud gsum gyi bka' chos tshugs
so/ /lha rigs 'khon gyi sa 'dzin skya bo'i rtser/ /rgyal rnams mkhyen pa'i mkha' dbyings las 'das dhIH 'phos pa'i ngo mtshar dpal gyi dum bu'i dri/ /lha bcas 'gro la
shin tu bsil ba'i sman/ /byams pa'i rang bzhin ngag dbang kun dga'i gnyen/ /phyogs rnams kun las rnam par rgyal ba'i mtshan/ /bzang po'i mgon khyod mtha' klas dkyil 'khor
lha'i/ /spro dang bsdu ba yongs kyi byed par nges/ /rigs kyi thig le'i dge mtshan dpyid ka yis/ /bzung bas rdo rje theg pa'i dga' tshal nang / /rin chen chos kyi snyan
sgrog ko ki la/ /phan bde'i dus ston 'dren phyir sa 'di'i rgyan/ /thog mar smin byed dbang gi chos sgo dbye/ /bar du rgyud don mthar thug gtan la phab/ /mtha' mar zab mo'i
gdams pas tshim mdzad pa/ /bka' drin gsum gyi phung po khyod kho na/ /'di skabs 'jam mgon rdo rje rin chen gyi drung du/ /sbyong rgyud dkyil 'khor bcu gnyis kyi dbang
lung tshang ba dang /

gsang ba 'dus pa ye shes zhabs lugs kyi dbang / nA ro mkha' spyod kyi byin rlabs/ /kun bsod kyis mdzad pa'i sgrub dkyil lung / /tshe dbang 'chi med dpal ster sogs thob bo/
/gung pa blo rgyam pa la dri med rnam gnyis kyi dbang 'bul dgos gsung pa phul/ bkra shis brtsegs nas 'jam mgon bla mas nged la sgrub thabs rin 'byung dgos phebs byung yang
gzhung bshad kyi phyag dpe gzigs dgos dang thug pas sngon la ni 'bul mi thub/ rjes su ni long med pas ma 'grig go /de nas sa skya mdos chen dang dgung gsar sogs grub mtshams
su zhwa lu nas yi ge slebs te/ ri bo dga' ldan du rdor dbyings gi dbang rgyun spel mkhan zhwa lu na 'os pa su yod rtsad gcod la gzhung nas bka' rgya byung pas/ nged
'os tho la phul tshar bas bka' chos 'phral du grub thabs dgos tshul dang / yang de rting nged rang la rgyal tshab rin po ches bka' rgya mdzad nas zla ba dang po'i tshes
bco lnga tshun la lha sar 'byor pa yong dgos gsung ba phebs par ma zad gzhung sa'i bka' bkod yul gnyan la brten zhwa lur bzhugs pa'i bla ma slob dpon rnams thugs tshab tshab
mdzad pas yi ge skyel ba la de dus khams 'grul yod pas

stabs mi res yong mi nus pa gnyis tsam re yong gin 'dug pa sogs mi ser grong pa ngan hrul rnams la bsun rkyen byed pa 'dra snyam nas bkra shis brtsegs su rgyu rkyen zhus pas/
da 'o na gsang dbang gi lam song mtshams su bzhag chog gsungs te dkyus kyi bka' chos tshar ba dang / nged rang gcig pu la gsang dbang rdzogs pa'i bar gnang / gser dngul
dar gos/ snam bu sogs ci 'byor gyi dngos po phul/ nged rang la yang snga phyir gsol ras mang po gnang ba byung / sa skya nas btegs 'ongs te mar lam gyi rta bsu btang nas
phran du 'bod pa 'dug pas phyin/ phran sa nang pa'i sde pa sku ngos rnams la tshe dbang byabs khrus sogs byas/ ri phug tu rang lo so bdun pa kun ldan zhes pa lcags pho
byi ba'i lo shar pa dang / skyabs mgon chen po dang 'jam mgon bla ma yab sras rnams kyi zhabs brtan du dmigs te zhwa lu 'dus tshogs nas cho 'phrul zla ba'i dus chen la sgrol
dkar yid bzhin 'khor lo'i cho ga gtong thabs su dngul srang lnga bcu tham pa deb sbyor byas pa da lta gong 'phel du yod/ 'di skabs rkang pa cung ma bde bas gzhung sar
dgongs zhu byas pas lo 'di'i zla ba gnyis

pa'i nang du dga' ldan byang rtse dge bshes dge legs bzang po rdor dbyings kyi dbang zhu bar rdzong brda gnang / rgyal tshab rin po ches kho bo la da lam khyed rang 'byung
khams ma bde phyir khrol cha byas pa yin gsung pa sogs bka' shog bskur pa'i rten la gos ser gyon ldang gcig /phyag mdud/ kha btags nyin mo bde legs ma bcas dang / gzhung
gi dbang yon du ja sgam gcig /dngul srang bcu/ gos chen yug /mchod dod srang do/ kha btags a she bcas 'byor byung / dge bshes khong yang lam bar du rkang 'bam gyis bsnyun
nas 'di khar rdor dbyings kyi sta gon dang dbang dngos gzhi la ma gtogs nged kyi sar phebs ma thub/ khong gis sar nged kyi phyin nas yo ga Tika dang / rdo rje 'byung ba'i
lag len rin chen bsam 'phel sogs rdor dbyings kyi chos skor tshang ma phul/ zhabs kyi bsnyel gzhi de la yang nged rang gis bcos kas phan pa byung / de mtshams su rgyud
smad pa'i dge bshes ngag dbang dar rgyas kyang chos gsan par phebs/ khong dpon slob stabs gcig tu dpal 'khor lo bde mchog bong zhal can gyi dbang bka' dang / nA ro mkha'
spyod kyi dbang 'khrid cha tshang btang / sku skye byams pa rnal rgyal la 'jam

dbyangs smra seng gi rjes gnang sogs shes rab 'phel ba'i rten 'brel sgrib thub pa byas/ yo ga'i dbang sogs kyi phyag len dka' gshis nged rang gis dbang gi sa bcad bsgrigs pa
zhig phul bas dge bshes de mtshan nyid par song bar brten sa bcad de la mnyes po byung song / bsnyen pa byed tshul sogs zin bris than thun dgos gsung pa rnams kyang de
'phral bris nas phul lo/ /rgyal tshab rin po chos kyang rjes su zhwa lu pa'i chos gzhis sogs la rgyab snon bka' shog gnang ba sogs gzigs zos che ba mdzad rung / rang re zhwa
lu ba'i mis ni bka' shog gi rgyab rtsi mi 'pher zhing nang du ltogs gshe tshal phyi ru 'bul ba lung gi gleng gzhi las byung ba'i legs 'od nyes 'ong du song ba'i gtam
brgyud kyi 'gran zlar 'phyan pa kho na byas so/ /e ma hoH gnas shrI bhU mi'i dgon pa ru/ /rje sa skya'i bla chen zhabs la gtugs/ /ma bdag med DA ki'i thugs kyi bcud/ /khong
paN grub dbang po birawa pa/ /dbyings phyag rgya chen por gshegs pa'i lam/ /chos snyan brgyud tshad ma bzhi ldan gyi/ /tshul ma nyams gsung ngag slob bshad la/ /sems yid
ches drag pos rna gtad byas/ /yulaH

bsil ldan rgyal po'i bka' lung gis/ /yongs sde snod 'dzin pa'i bshes gnyen la/ /dpal rdo rje dbyings kyi smin grol bshad/ /nad zug rngu'i mtshan mar sbar 'don btang / /sprang
'khos med kyi blo gsal glen sgom bdag /pho mkhas po btsun po gcig ma lags te/ /khong dad ldan 'ga'i bla ma go chod byung / /de ya mtshan che ma lags sam/ /de nas dge bskos
rin chen mkhas grub la zhwa lu mthil gyi chen po'i 'os bsdu byas pas khong gi bsam mno ya mtshan pa zhig la kha bo la rdor dbyings kyi dbang gcig kyang zhus song / gzhan
ni zhwa lu ba'i deng sang gi bla ma slob dpon byed pa gzhan tsho ni rngan pa sbyin rgyu yin pas dbang zhu ru shog byas kyang bros 'gro dgos pa tsam yin 'dug /sngar phun
khang chos mdzad sku zhabs dang nor brang lde chung ba sku bgres pa gnyis la zhu sna bcol nas bla brang chen por sgrol dkar gyi zab thang zhwa lu'i 'du khang gi thog
tshad ma gcig bzhengs rgyu'i snyan gsan dngos rgyu dngul srang lnga bcu la bskor ba dang bcas pa phul ba don smin bka' drin bskyangsbrkyangs pas/ 'di skabs nor bu gra' khang
nas gnyer don grub tshe ring ming bkra bzang pas skyol shog ces khong pa zab thab skyel du byung / nged rang

skag thog tu 'byor pa la grangs che grwa tshang gi bla ma dbu chos rnams byon nas sgrol dkar gyi tsha mchog dang 'brel ba'i brtan bzhugs phul/ de nyin zab thang bkrams nas
rab gnas dang khong rnams la'ang sgrol dkar gyi rjes gnang bas/ de nas ri khrod byams pa gling gi rab byung ma 'dus spyi nas gnas bcu'i phyag mchod sogs dang mkha' 'gro brtan
bzhugs rnams kyi sgo nas ring 'tsho'i rten 'byung phul te so so'i dngos po phyir sprod dang mang ja sogs btang / ston ser du slebs pa dang / skyin khang lcog spel bas
'bod mkhan byung ste der rkyen sel gyi rim gro mang du byas/ de gong ka bzhi ba'i bud med kyis mi bsad lab gleng la brten nas ka lcog gnyis po 'khrug pa shor te lcog spel
bam thub rung ka bzhi bas rgyal chen shugs ldan par bcol gtam gyis lcog spel bar 'bu tshe zad grog mo'i sgo drung du slebs tshar ba yin zhes brjod kyin yong 'dug ste/
ang yig pa sangs ma rgyas/ nye gnas sangs rgyas pa'i dpe bzhin ka bzhi ba rang gi mi ngo drag pa tsho shi/ lcog spel ba la da lta phan chad du mi shi byung ma song / gzhan
ni mi la shi chad los yong / de nas nged kyi tsha chu'i 'phrod bstenbrtan byas pas

rje bla ma seng chen rdo rje 'chang yang de na phebs 'dug pa mjal/ chab kyi 'phrod ngo chung bas 'phral la theg rgyu yin gsung / nged kyi snyugs su bsrings na ma gtogs ha go
mi yong zhus pas re zhig bzhugs te mjug la 'phrod ngo yang byung tshod gda'/ dbang ldan chos 'khor ba rnams kyis nged 'bod pa 'dug pas lam zhor du bal bu lha khang mjal
bar phyin nas zhag gcig sdad/ de na lha gcig khri btsun chos rgyal srong btsan sgam po'i btsun mor byon dus kyi mchod gnas bal po'i paNDita manydzu shrI las bzhengs pa'i
rdo rje dbyings kyi rtsa ba'i lha so bdun po thams cad chos rgya 'cha' ba'i tshul can shin tu ngo mtshar ba 'dug /gshed dmar lha lnga'i lha khang zhig kyang 'dug ste rnal
'byor dbang phyug gi lugs dang mi mthun no/ /de nas rim gyi grwa tshang gi bla ma dbu chos rnams kyang bsu ba la phebs/ thab bsu'i gur zhig 'dug par ja zhal dngas pa gsol
nas chos 'khor du phyin no/ /slob dpon chos 'dzin lags kyi shag tu zhag gcig bsdad nas sang nyin yar lam slob dpon tshul khrims lags kyi shag tu bos nas gung tshigs drangs/
'du khang rtser phyin nas lha mo mjal zhing rdo rje 'chang mkhyen rab chos rje'i bzhugs khri de la bsdad cing /

grwa tshang gi gro so phye mar sogs bteg byung / grwa byings la theg ma'i chos 'brel du sman bla mdo cho ga yid bzhin dbang rgyal gyi lung btang / de nas dpal phyag na rdo
rje 'gro bzang snying po'i lugs dang / gshed dmar lha lnga'i dbang bka' byas/ nged rang gis mang 'gyed dang / 'jog rtse mo'i cho ga nag 'gros su bkod pa'i glegs bam gsar
bris spus gtsang gcig /rtse mo sgrub mchod nyin gang gcig gi gtong thebs su srang bcu gsum sbyar/ dbang ldan sger gsum po'i gzhis so sor spyan 'dren byung pas phyin te bar
che dang cha lur rdor dbyings kyi zhi ba'i sbyin sreg re dang / gzhan tshang mar tshe bka' byabs khrus sogs byas/ slar chos 'khor du 'ongs te slob dpon blo gsal lags nas
grang chung du bsnyen bkur zhag shas zhus shing / de nas grwa tshang gi 'du khang du maNDal rten gsum sogs 'bul tshan rnams len par phyin pas slob dpon tshul khrims lags
kyis/ nged kyi che brjod dang grwa tshang gi bstod ra gnyis po 'dra se 'dres se byas pa'i maNDal gyi mtshams sbyor bshad pa ni myog la mang ba zhig mdzad song / sger 'bul
phran phran ma gtogs grwa tshang gi 'bul ba tshang

ma phyir slog byas/ de nas btegs pa'i lam zhor du 'dus byung smon skyid kyi sde pa tshe brtan phun tshogs la sger du phyag drug pa bar chad kun sel gyi rjes gnang dang spyir
tshe bka' byabs khrus sogs byas shing yar lam rang gi gzhis su nang mi rnams 'phrad tsam dang bskyal chad dka' spel ba'i rgan dpon de la steng grib byung zer ma nyan par
bos rung 'tsho thub re mi 'dug pas de 'phral tsam la 'ongs te ron skams su phyin pas der yod pa'i sgang la rgan dpon yang 'das 'dug /de nas rang gnas su slebs pa dang dgun
mtshams tshugs thub par bgyis so/ /ne'u gsing sngon po'i do ra 'khrigs pa'i tshal/ /dge bcu kun tshang skyin mkhar yul gyi phur/ /dad ldan sbyin pos bsnyen bkur btab
pa las/ /rang byung khrus kyi rdzing bur chu 'dugs bsten/ /'jam mgon tshangs pa lha yi me tog nyid/ /bsam bzhin byon pa'i mkhyen rab chos kyi rje/ /gang gi bsti gnas dbang
ldan chos 'khor du/ /brgyud pa'i mtshan don skyong ba'i lhag bsam bstar/ /de nas nam zla dgun gyi rgyal mo'i bkas/ /dal 'gro'i rgyun rnams dar thag brkyangs nas byung /
/rnal 'byor ngas kyang ri sul spong khang du/ /bem chung gos su

gyon nas mnyam par bzhag /rang lo so brgyad pa 'phar ba zhes pa lcags mo glang gi lo shar pa dang / sgrol dkar sgrub mchod la zab sku sbyar zhing mang 'gyed btang / sngar gyi
rgyun las dge sbyor skyong khul yod dus drung chen chos mdzad lags nas lde chung pa rgyal chen rtse ba la dge bskul mdzad/ 'di kha'i mchod rten rnams kyi rdza hrul ba
kun gsar spos kyi nyams gso byung ste mchod yon gyi cho ga 'bul ba dang / grub nas rab gnas sogs byas/ nged rang gis zhwa lu phu nas rdo drangs te mkhan brgyud/ sangs rgyas
so lnga/ sman bla bde gshegs brgyad sogs rdo lha mang po bzhengs pa ha lam bskos tshar pas sngar mkhan chen rin chen 'jam dpal gyi phyi rten tsha khang ring mo la nyams
gso dang bsgrags rdo lha rnams sgrig thub pa byas/ sog po ne man tho yon mkhas dbang don grub rgyal mtshan la sangs rgyas mnyam sbyor dang / bde mchog padma dra ba/ gshin
rje gdong drug rnams kyi dbang bka' sogs chos phran bu bshad/ 'di lo la sing dpung 'jug la brten zhwa lu mkhan po'i chos gzhis la rta dmag gal/ ngo tsha ba rnams kyis
chos sde spyi sor

kha phangs byas te mgon khang gi spyan gzigs me mda' gri sogs sprod dgos pa dang / kho bos dngul srang lnga bcu khro la 'don sogs rna mchog bregs kyang rkub kyi lhan pa mi
zin pa zhig gda'/ sa skyar 'jam mgon bla ma yang sku khams ngan pa'i gnas tshul thos nas gsol 'debs kyi rten dang bcas pa'i zhu yig 'bul mkhan btang / phyir phebs su bsnyel
gzhi byung tshul zhib bsed dang / byang kha'i dogs gnas 'dug pas byad bzlog dang tshe sgrub gang drag byed dgos pos khams dngas po byung na nged rang dpon slob dam tshig
gtsang bas sngar gyi chos 'phro yod pa'ang tshang bar bed do gsungs pa'i bka' bzang po dang thugs dam bris sku kha shas bskur nas ri phug tu phul gsung ba 'byor ro/ de
'phral zhwa lu tshogs su mang ja dang / mgon khang rnams su bskang 'phrin gtong 'jug kho bo rang nas kyang zhabs brtan la 'bad rung / rmi lam du'ang rje nyid na bza' med
pa'i sku gcer bu mdzad nas bzhugs pa zhig byung ste slar zla ba bcu gnyis pa'i tshes dkar 'phral gzugs sku chos dbyings su thim pa byung tshod 'dug /da ni gang la bsam yang
snying po med pa dang / kho bo rang gi chos sgrub blo 'di'ang ra ma rgan mo na ring gi rdzab la btang pa dang

khyad par mi 'dug /ra ma rgan mo des kyang rtsa ne ring gcig 'then bsam phe/ gnyis 'then bsam phe/ mthar thams cad la kha tsogs tsam re byas nas rtsa za rgyu med par nyal 'dug
pa 'ong / de bzhin du rang res kyang chos gcig la tshwa bltas/ gnyis la tshwa bltas/ mthar thams cad la tshwa blta ba tsam re byas/ nyams myong sna kha gcig kyang mi
yong ba 'dug /yang kha gcig na re/ khyod kyi chos bya lugs ma shes pa yin/ chos mang po zhu ba dang rnam grangs mang po'i nyams len g.yeng ba'i rgyu yin/ chos gcig la bsgril
dgos/ sngon gyi bka' gdams pas kyang / phan bya mang po sgrib shing yin/ /rang mgo 'don na gcig la bsgril/ /zhes gsungs pa mi gda' 'am zer/ de ka yin pa 'dug ste mi yong
ba 'dug /byung na lta byad 'dod pa gcig yin/ de ni bka' sde snod gsum po thams cad bslabs po gsum du dril nas rang sems 'dul rgyu'i skad cha yin gyi/ chos spyod bcu la
sogs pa'i rnam grangs mang po ma byed zhog zer ba'i tshig tu 'gro ba dka'o/ /rnam pa thams cad mkhyen pa'i go 'phang sgrub pa la tshogs dpag tu med pa gsog dgos pas las
sla

ba zhig gis mi yong ngo / /byang chub sgrub rgyu sogs kyi bsam mno med par nyi ma phul byed yin na ci dga' bar zad do/ /ngas ni bka' sde snod gsum dang rgyud sde bzhi bo mi
dgos/ mu stegs rgyang 'phen gyi grub mtha' yan chad la blo'i dpyad pa dor ba bya ba'i tshul yod pa ma shes so/ /da lta'i bod kyi btsun pa khyu gcig la kha ton skyor rgyu
rnam grangs mang po ni 'ong gin 'dug /de gcig la bsgril nas rang mgo thon pa byung na yi ge klog po slob kyang mi dgos so/ /ngas ni rang mgo 'don na gcig la bsgril/ zer
ba dang / spyod 'jug las/ sems bsrung brtul zhugs ma gtogs pa/ /brtul zhugs mang pos ci zhig bya/ /zhes dang / shes spring las/ bsnyengs dang bral la mang du gsol ci 'tshal/
/phan pa'i gdams ngag don po 'di lags te/ /khyod ni thugs thul mdzod cig bcom ldan gyis/ /sems ni chos kyi rtsa ba lags por gsungs/ /zhes pa rnams gnad gcig tu go mod
kyi/ de ni kha na mi 'dug cing 'dzin pa'i thabs su rnam grangs mang po dgos pa yang yod/ mi dgos pa yang yod pas/ ham pa'i sbar tshod de 'dra rang thams cad la mi rung ngo
/ /he he/ de nas se ra'i dge bshes dge 'dun blo gros sogs la rje btsun tsong kha ba'i 'khrid yig yid ches

gsum lnad gyi bzhed srol ltar nA ro chos drug gi 'khrid btang / nA ro chos drug la bu ston sogs kyi brgyud po 'ded rgyu byas pa'ang deng sang dge lugs pa'i 'khrid tshul 'di
ma gtogs gzhan ma rnyed do/ /de rjes dge slong ye shes rnam rgyal sogs la nA ro mkha' spyod kyi 'khrid lung tshang ba byas so/ /rang lo so dgu pa dge byed ces pa chu pho
stag gi lo skyabs mgon chen po'i zhabs brtan tshe sgrub lo 'khor gyi dgos cha gnang bas lo hril gyis/ mtshams byas nas bde mchog dkar po sogs kyi tshe bsnyen btang zhing
zhabs brtan sgrub tshul byas/ hor zla lnga po tsam la chos seng gi tshul du mtshams grol nas ngor du phyin/ mkhan chen thams cad mkhyen gzigs byams pa kun dga' bstan 'dzin
gyi drung du dpal kyai rdo rje bka' bab bzhi'i dbang dang / lam dus kha gso'i dbang dang rjes gnang kha shas zhus/ rje bla ma ngag dbang legs grub pa'i spyan sngar bde
mchog mkha' 'gro rgya mtsho dang / gur rigs bsdus kyi dbang bka' zhus/ kho bo rang gis mkhan chen sku bgres gzhon sogs la 'od zer dri med kyi dbang dang / rnam sras bka'
chen bco lnga'i rjes gnang phul/ ngor dgon pa'i mgon khang

bka' rgya ma sogs tshang mar mchod mjal zhus/ de skabs a mdo brag dgon rin po che yang nged rtsad gcod cing ngor du phebs/ khong la 'dod chos rnams rtsol ba gang che dgos pa'i
rgyab skyor du rgyal tshab tshe smon gling gis bka' shog gcig kyang bskur 'dug /sde dge sprul pa'i sku dang yang de dus mjal zhing slar ri phug tu dbang gsan par phebs
rgyu'i skor la mkhan rin po ches nged la gnyer gtam mdzad/ tshur 'khor nas bkras lhun du rje btsun bla ma ye shes kyi mkha' 'gro ma blo bzang chos dbyings bde chen mtsho
mo phebs pas mjal bar phyin nas seng gdong rigs lnga'i rjes gnang sogs zhus/ ri phug tu slebs pa dang rgyud smad pa'i dge bshes ngag dbang dar rgyas kyang chos gsan par
phebs/ de yang brag dgon rin po ches gsan rgyu'i skor ni khong rang gi phyag bris su mdzad pa 'di ltar ro/ /drin can rtsa ba'i bla ma rdo rje 'chang chen po'i zhabs kyi
padmo'idrung du/ sprang 'khyams bdag gi bka'achos snyan gsan zhu rgyu'i tho ni/ gsang 'dus 'jam pa'i rdo rje/ gsang 'dus 'jig rten dbang phyug /ma hA ma ya/ kyai rdor/ bde
mchog la wa bcu gsum ma/ bde mchog padma dra ba/ bde mchog sangs rgyas mnyam sbyor/ rtse mo rigs

bsdus / khams gsum rnam rgyal/ dpal mchog rdor sems/ 'jam dpal gsang ldan/ gtsug dgu/ mi 'khrugs pa lha bcu gsum/ 'od zer dri med/ gzungs grwa lnga/ don zhags lha mang / phyag
rdor 'gro bzang / rnam 'joms dkar po/ rdo rje gdan bzhi/ 'jigs byed bcu gsum ma rwa tshar lugs/ gdong drug /'chi bdag 'joms pa/ rta mgrin yang gsang / g.yu thog snying
thig /tshe dbang 'chi med dpal ster/ 'jam dpal smra seng gi rjes gnang dang las tshogs/ mgon po beng gi rjes gnang / jem dmar grwa mngon lugs kyi rjes gnang / ging lnga
gza' gdong gi rjes gnang / lcam sring gtso 'khor gsum gyi rjes gnang / 'jigs byed rwa 'khrid/ grub rgyal tshe 'khrid/ rgyud bzhi dang / zhwa lu'i gdan rabs gsar rtsom mdzad
pa'i lung bcas lags pas thub bstan spyi dang / sgos su kun mkhyen bu stobs zhabs kyi ring lugs spel ba'i thugs smon gyi mthu grub pa'i don bzhi gus ldan gyi re ba yongs
su rdzogs pa'i thugs bskyed dang brtse gzigs cis kyang bka' drin skyong dgos/ bdag gis kyang thob thob mang po'i rnam grangs gsog 'dod dang / gzhan gyis ma thob pa zhig
rang

gis thob zer ba'i grags pa sgrub 'dod dang / tshul 'di la brten nas zang zing gi bde ba bsgrub 'dod gtan nas ma lags kyis/ spyir bka' drin can gong ma de dag gi thugs dgongs
rdzogs pa dang sgos su bdag gi bla ma rje dhA dzI'i matsan can de nyid dgung lo brgyad cu'i ngo mthong kyang / kun mkhyen bu ston zhabs kyis dka' ba brgya phrag gis btsal
ba'i dbang rgyun lha'i bdud rtsi lta bu de dag khyed rang gis gcig thob na/ ngas kyang thob pa dang khyad par mi 'dug pas brtson pa bskyed e thub ces spyan chab sgo ra
yang yang gsung pa gyen bzlog ma nus par 'di bzhin zhus pa lags pas rjes brtse'i klod nas 'dor pa med pa zhu/ pha tshe rabs kyi bla ma khyed dang mjal/ /bdag sprang 'khyams
kyi bsam don 'grub bo snyam/ /da legs bshad gsung gi bdud rtsi yis/ /yid re ba rdzogs par mdzad du gsol/ /zhes pa'o/ /de ltar spyir kho bo la rgyud nas bshad pa'i rdo
rje slob dpon gyi mtshan nyid ni 'ga' yang yod pa ma yin mod/ bstan pa'i snying po gsang sngags rdo rje theg pa la thug kyang / rje btsun sa paN gyis/ 'on kyang so so thar
pa ni/ /nub kyang gzugs brnyan tsam zhig snang / /rdo rje theg pa'i bstan pa ni/ /gzugs brnyan tsam yang mi snang ngo / /zhes gsungs

pa'i dgongs pa yang / lam gyi rtsa ba dbang bskur ba'i gzugs brnyan tsam la yang ma brten par/ rang dgar dkyil 'khor gyi cho ga byed pa dang / byin rlabs kyi cho ga phra mo
tsam la brten nas rtsa rlung thig le'i lam sogs bsgom pa'i phyag len bod 'dir da lta yan chod du shin tu mang ba byung pa 'di la dgongs shing / rdo rje 'chang nas rtsa ba'i
bla ma'i bar du brgyud nas bskur pa'i dbang gi rgyun 'di dag nub na ni gsang sngags kyi bstan pa rnal ma mi dgos gzugs brnyan tsam du yang 'jog pa'i gzhi ma grub ste/
dper na bslab bsdom ma blangs pa'i khyim pa chos shes pa gzhi gcig tu mang du tshogs kyang dge 'dun gyi sder mi 'gro ba bzhin no/ /tshul de lta bu'i dgag bya 'gag pa'i thabs
tsam du dbang gi rgyun tho yig tu gsal ba'i nang nas kyai rdor dpal mchog rigs bsdus/ khams gsum rnal rgyal gsum po ma gtogs pa'i gzhan tshang ma bskur thub par byas
so/ /brag dgon sprul pa'i sku 'di nyid dang / mkhas pa la grub pas khyad par du byas pa zhig yod pas kho bo rang gis chos zhus pa la dpal dus kyi 'khor lo sdom pa chen po'i
dbang / bde mchog sdom 'byung / mai tri bcu gsum ma/ gshed dmar bcu gsum ma/

'jigs byed dpa' bo gcig pa bu lugs/ rnam snang mngon byang / 'chi med rnga sgra/ mi 'khrugs pa lha dgu/ gdugs dkar nyer bdun mo rnams kyi dbang bka' dang / gzhan yang rjes
gnang zur bka' dang lung mang ba zhig bcas thob bo/ /e ma ho/ ston chu 'dzin gsar gzhon 'khrig pa las/ /sgra dbyar gyi rnga gsang mtho na yang / /char nor 'dzin gsher ba'i
rgyun med na/ /sman rtsi bcud lo tog 'phel ba min/ /shing dri zhim padma'i ge sar la/ /yid dga' byed skye bo mang yod kyang / /khong rkang pa drug pa ma gtogs pa'i/ /bcud
sbrang rtsi len pa nus ma yin/ /brlan nyal 'gros bslad pa'i 'o ma'i rgyun/ /mi mkhas rmongs phal gyis bdud rtsier len/ /pho nyam chung rus pa'i gos can 'dis/ /rdzas de
nyid so sor phye la ltos/ /'di na mkhas blun bye brag mi 'byed cing / /chos dbang chos min dbye ba'ang mnyam pa nyid/ /nor dang grags pa su ches thub bstan skyong / /de
phyir 'gal 'di kun bzod par gsol/ /de nas rtsibs ri chu bzang nas gnas brtan spong pa la bskal bzang dar rgyas yang phebs te/ khong gi bsdebs su lhun po rtse'i slob dpon
zla ba dang / dbu mdzad sogs la sgrub thabs rin 'byung gi rjes gnang lung dang bcas pa tshar pa byas/ rang lo bzhi bcu mdzes byed

ces pa chu mo yos kyi lo zla ba gnyis pa tsam la sde dge sprul pa'i sku mtshams khongs su phebs pa la rdor dbyings dang don zhags kyi dbang bka' sogs dgongs bzhed kyi chos
bka' rnams phul/ slar hor zla lnga pa'i mjug tu dge slong sbyin pa sogs rang re'i grwa pa mang ba zhig la chos skyong yongs rdzogs kyi rjes gnang btang / dam rdzas bdud rtsi
ril bu'i sgrub pa zhig kyang byas/ ma he mchod pa ran gong du ri phug gi thugs rnams gsos/ legs bshad chos gling nas dge slong sri rdor bos te mgon po bed dang lha mo'i
'chams sku dang / rnam sras kyi chibs sengge sogs la nyams gso phul/ bug 'don gyi mtshan mo sngar bzhin skad gtong pa he ru ka'i chas sprad nas byung pa la bka' bsgo sogs
byas/ dngos gzhi'i skabs zhwa lu mthil du phyin nas lha mgon gnyis la 'chams gos gsar pa re dang snyan rgyan gsar bzos byas pa 'bul sbyor dang sbrags pa'i mang ja btang
/ 'chams gos bla brang chen por zhus pa'i rgyu cha phul ba sogs sdom dngul srang drug cu skor song / 'di skabs khal kha khu ral gyi rje btsun dam pa'i dgongs rdzogs sgrub
mkhan byung pa lo tsA ba tshul khrims kyis byas nas zhwa lur mang ja 'gyed bcas stsal/

tA bla ma blo bzang zla ba dang / gung tshe ring bkra shis sogs nged 'phrad par yang slebs byung / grangs che grwa tshang gi 'du khang der dbang ldan chos 'khaur ba'i dbu chos
la bsnyen rdzogs byas/ lcog spe'i sku dngos sogs mi mang ba zhig la tshe dbang dang / rin sdings grwa tshang pa rnams la chos 'brel gyi tshul du bu ston snying thur bsgrags/
nA lendra gzim 'og sprul pa'i sku sa skyar phebs pa'i lam zhor du 'di khar phebs nas mjal 'phrad tsam byung / rang lo zhe gcig pa khro mo zhes pa shing pho 'brug
gi lo/ 'chi med rnga sgra/ mi g.yo ba sngon po bus btsugs/ sgrol ljang rnams kyi bsnyen pa bskyal/ sog po rnam rgyal dang shes rab bcas su nA ro mkha' spyod kyi dbang 'khrid
btang / rin sdings bla ma bstan 'dzin chos bzang la rjes gnang kha shas byas/ skyabs mgon thams cad mkhyen gzigs chen pos rgyun ldan nged rang la bong ba>gser dgongs
kyi gzigs gsos dang / bka' drin tshad med pas bskyangs pa ltar/ gong gi zhabs brtan gtsor 'don dang / dge sbyor gang yong byas/ zhwa lu ri mthil gyi 'du khang chen po'i seng
g.yab la thig tshad blangs nas shambha ma'i sprul pa'i rgyal po bdun/ rigs ldan nyer lnga/ rgyan drug

mchog gnyis/ rgyal sras zhi ba lha/ jo 'brom yab sras gsum/ bu sto nayab sras gsum/ rje yab sras gsum/ gzhan yang dus 'khor/ bde mchog /gshed dmar sogs 'dod lha du ma dang
bcas pa'i thang bskor bzhengs rgyu phun khang chos mdzad sku zhabs su gnyer gtam zhus pa lo 'di'i hor zla bdun pa'i nyi shu brgyad la las grwa tshugs pa mdzad nas bla brang
nas gos chen zhus pa'i rin sogs rgyu 'gro chang ma phab pas dngul srang nyis brgya dang bzhi bcu zhe dgu zho drug skar lnga bcas song / grang gsar dang dkar ras sgong
shun ma phran tshags 'di kha nas 'don rgyu yod pa dang / phun khang nas chwa shi'i sogs dgos cha snang chung rigs tshang ma rtsis 'gro ma gnang bar 'phar song 'dug ston ser
du song ba dang skyin mkhar tsha chur phyin nas sngar lam ltar sde pa lcog spel bas bsnyen bkur dang / dbang ldan chos 'khor bas 'bod mkhan slebs te grwa tshang du gdugs
kar nyer bdun ma'i dbang dang rab byung bsnyen rdzogs zhu mkhanya dril bas grwa tshang rang nas nyi shu rtsa bzhi byung / 'di skabs sngar mkhas mchog bstan pa'i sgron
mes bzhengs pa'i gtsug lag khang 'og ma der sdad nas chos 'chad pa byas/ sman bla sgrub mchod la ja thug 'ga'

dang bcas pa'i 'gyed zho re btang / 'du khang rtser phyin nas lha mo la gtor ma phul zhing 'phrin 'chol zhus/ slar rang gnas su 'ongs te mtshams bcad nas da lta phan chad du
mi tshe de za ri zi ri gcig la bskyal ba la ni snying po yod yod mi 'dra/ mig btsums nas 'gro dus gdeng thob pa zhig bya snyam pa lan re tsam 'ong gin 'dug ste tshwa bro
rgyu zhig cang mi gda'o/ e ma ho/ sngar 'gyur rdzogs pa chen po'i sngags 'char ltar/ /kun bzang dgongs pa mngon 'gyur bdag la med/ /lhan skyes phyag rgya chen po'i sgom
chen ltar/ /rnam rtog chos sku'i yo lang bdag la med/ /don dam gzhan stong dbu ma'i slob dpon ltar/ /bde snying brtag brtan ther gzugs bdag la med/ /dbu ma thal 'gyur mkhyen
pa'i dge bshes ltar/ /zhen lta'i rtsod rengs brdung rgyu bdag la med/ /shes bya'i gshil 'khor 'das dbyer med go /shes byed log pas 'khor 'das so sor gyes/ /'khor ba
shul du spangs kyi mi lang pas/ /de ru 'khrul ba spangs phyir thos bsam byas/ /rgyal bas chos rnams nyon mongs 'dul phyir gsungs/ /dben pa bsten nas sems la lta dwog bcug
/de yi rgyab skyor bla ma yi dam la/ /sgo gsum 'jug pa'i dril nas gsol ba btab/ /lam gyi 'bras su thob na re dwogs zad/ /dge rtsa rang la bsngo ba 'brel

med phyir/ /'gro la bsngos nas smon lam 'debs pa 'di/ /chos med blo gsal kho bo'i nyams len lags/ /rang lo zhe gnyis pa sna tshogs zhes pa shing mo sbrul gyi lo bde mchog dril
bu lus dkyil gyi bsnyen pa byas/ hor zla bzhi pa'i tshes bco lnga la sngar gyi thang bskor rnams ri phug gi 'du khang lhor bkrams shing dge 'dun rnams la mang ja 'byed
zhwo re dang bcas pa btang / de nyin dus 'khor byang chen pa'i dbu mdzad gsang sngags chos grags sogs la bsnyen rdzogs kyang byas/ dbyar zla 'bring po'i nang du ngor tar
pa rtser mkhan chen rin po che las lam dbang dang rjes gnang lung dang bcas pa 'ga' zhus/ mkhan chen nyid dang zhabs drung dbon sogs la rdo rje mi 'khrug pa lha bcu gsum
gyi dbang phul/ ldan ma khams tshan du dpon slob rin po ngag dbang legs grub pa'i drung du/ 'jam dbyangs ar pa ce lha lnga'i dbang / rigs byed ma lha lnga'i dbang / klu
sgrub lugs kyi bcu gcig zhal gyi dbang sogs zhus/ lam zhor du dkyil byang dang phu man khang spel du phyin nas tshe bka' byabs khrus sogs byas/ rang gnas su slebs nas mtshams
byas pa'i skabs shig rmi lam du zhwa lu'i 'du khang nang der ngo mi shes pa'i grwa

pa mang po tshogs 'dug /nged rang lus shin tu gcong pa zhig byas nas de na yar phyin pas khyams smad tsam na bud med hrul le ba mang po 'dug pa rnams kyis byan rlabs zhus/
mkhan po'i khri'i rtsa de na khri gsar pa zhig 'dug pa la bsdad nas/ sems can thams cad bde dang ldan gyur cig /ces nged kyis tshigs bcad de bskul bas 'ur ding song / mtshams
der dge skos yin rgyu ba des yi ge zhig sprad nas dpyad khra ba 'di la lung zhig zhu dgos zer ba dpyad khra la lung zhus nas ci byed snyam pa'i blo kyog ge ba zhig la
gnyidgnyis sad do/ /dgon pa 'di la kho bo rang gi ci 'byor pas zhabs tog phran bu byas pa rnams brgyud nas sems can la phan pa'i thabs su smon lam btab na bzang ba dang
/ chos kyi phan thogs ci yang mi yong ba la blta ba 'dra/ pha pha/ da ni sems yang skyo mo zhig 'dug go /dus ni lo re bzhin du ngan du 'gro/ ltad mo sna tshogs mthong gin
'dug /bod kyi bla ma dang chos dpon tshe smon gling lta bu blo gzu bos brtags na 'gran zla bral ba zhig yin 'dug kyang / de 'dra zhig

byung song / bka' blon bshad sgra dbang phyug rgyal po 'di smon lam gyi 'khrul las gzhung sa dga' ldan pho brang ba'i don la lus srog 'dor ma nus pa'i skyes bu ngo mtshar can
zhig yin 'dug kyang lam du mi 'gro ba dang / rjes su sku srog la nyen che ba tsam gyi skyon byung song / de bzhin du bkra shis lhun por nor bu grwa khang gi lde chung
brgya bo zer ba bla brang rgyal mtshan mthon po la med thabs med pa zhig yin 'dug kyang / kho rang gi las sam gang yin kyang de 'dra zhig byung song / /pha pha/ lo 'di'i
mjug la de gong lha sar rgya mi chi krong thang zer bas tshe smon gling la 'o rgyal bzos pa'i sku chas bod khongs chos sde rnams kyi nyams gso'i thebs sugong ma chen pos
gnang bas 'di kha zhwa lu'i gtsug lag khang sogs la yang zhabs pad spel gzhi nas mtshams sbyor mgo 'dren brkyangs te dngul rgya dngul srang chig stong bdun brgya thob pa
byung 'dug /de skor la 'di kha nas khang snying bla ma ye shes bzang po dang spyi gnyer rin chen mkhas grub gnyis lha sar byon pas don go yang chod po byung ste/ dngul rnams
sngon cig gzhung gnas rang du phul nas bka' 'dzin zhus/ slar 'di kha nas nged kyis bka' blon spel bzhi rang nas ar po'i do dam gnang

grogs zhus pas/ sku mched rje drung lags dang sku zhang khri chen sku tshab la gtong gnang mdzad/ nyams gso'i thebs ma yin pa'i grwa pa la 'gyed sogs dngos gnas stsal ba don
mi gnyis po 'byor 'phral rang la mang 'gyed byung song / rang lo zhe gsum pa zil gnon zhes pa me pho rta'i lo gtsug lag khang gi nyams gso'i rim gror phyag rdor 'byung
tshul gyi sbyin sreg sogs byas kyai rdor gyi bsnyen tshan e 'grub snyam yang aTTa khri bdun tsam song ba dang rkyen 'ga' zhig gi bar chad du song / dus 'khor gyi gtso bo
yab yum gyi bsnyen pa byas/ hor zla bzhi pa'i tshes bco lnga la rang re'i sku skye blo bzang mkhyen rab dang / blo chen bsod nams chos 'phel sogs bsnyen rdzogs bsgrubs/ zhwa
lu matil du nyams gso'i mchod yon gyi cho ga 'bul bar yang 'khor tsam phyin/ lo 'di dang phyi lo bcas su zhwa lu spyi so nas dgun grang sgang la las gra gshol zhing de
min ar po kho na byas pas rgyan gong la spen bad bcas gsar bzhengs lta bu dang / zhwa lu mthil gyi gzhal yas khang lho ma'i g.yu thog gi shing cha tshang ma dang rdza hrul
ba rnams gsar spos/ 'di khang steng gi g.yab ring / seng g.yab kyi ka ring / 'di khang gi

sgo / gnas khang gi rgyal sgo shar ma bcas pa gsar spos dang / ri phug gi 'du khang lha byang ka spungs khri chen pho brang rnams la nyams gso gnang smin byung / mdor na gzhung
nas thon pa'i dgos po sha khu sha thim khar nyang stod khal kha dus 'khor grwa tshang 'dus spyi nas g.yam leb gang dgos dang / sgo bang ma nyung tsam bskyel 'dren tshang
ma byas pa la rin sogs ji song zhal 'debs su phul ba dang / rin sdings grwa tshang nas dngul srang sum cu tham pa dang gos yug gcig phul ba sogs dang 'bul phran tshags
dang bcas pa yid chos kyi gnas su song pa las bar mdor chud bzos med pa dang chod cheb byung ste rgyal tshab tshe smon gling de yang thugs bskyed bzang po yin pa'i rtags
su go /ar po 'di tsam byas pa la do dam byed po'ang las mi sogs 'brum nad ma thar ba kho na yin zhing 'di skabs nad bag je 'phag du 'gro yang las thag ma gshol bar la
bag nad sogs kyi skyon ci yang ma byung ba yin no/ /'jigs 'ji rdam rdam rgya nag phyogs nas yongs/ /tshir tshir dam dam se ra'i dgon par byung / /bred bred zhumazhum bod
kyi rje 'bangs dang / /zab zab dril dril bstan 'gro'i bde skyid do/ /mtho mtho dma'

dma' deng gi 'byor rgud 'di/ /smyo smyo gog gog 'bras bur yid ches kyang / /hral hral hrul hrul zhwa lu'i gnas dgon la/ /zab zab sig sig ar po 'grub nas song / /reng reng rong
rong can tshor kha skyengs dang / /sgangasgung sging sging kha cig ma mgu rung / /legs legs 'grig 'grig tsam 'di spel gzhi ba'i/ /dad dad mos mos 'phrul gyis byung ngo
lo/ /kho bo rang nas kyang sngon mo nyin gang gcig dang bzo rigs pa sogs la rngan pa lta bu'i gsol ras kha btags dngul sngags mdud dam rdzas sogs kyi ster bya gang dgos
rang don zhe bzhag byas nas byin te rtsis 'gro sogs gang yang med do/ /rang lo zhe bzhi pa spre'u zhes pa me mo lug gi lo shar pa dang / 'chim med dpal ster gyi tshe bsnyen
sogs btang / hor zla bzhi pa'i dus mchod kyi skabs spyi pa sogs las tshan bsko bzhag byas dus lo snga ma chos khrims pa dge slong rin chen blo gros kyis/ /zhwa lu mthil
du dbyar gnas la gtang gzhi 'phar ma btang bar 'ga' res phrag dog dang ko lang byas te/ kho par mdzo ba yar 'gel gyis spyi pa'i 'os bsdu dang / nged kyis kho bar dkon
gnyer bskos par ma dga' ba'i yi ge sbyor ba sogs za zir 'ga' yang byed kyin gda'o/ /lar tshe bcu pa la hab rgyugs byed pa

'di kun ya nga ba kho nar zad do/ /lo 'di'i mjug la ri phug dpon slob rin chen dpal ldan yang rkang 'bam gyi bsnyung ba la 'di nas bcos thabs gang drag byas nas na tsha drag
tu song rung / chen po dang gnyis po za gyod phran bu zhig la ma 'cham par gcig gis gcig la ngan smras kyi yi ge gtong res byas pas rlung 'tshang nas glo bur du gshegs/
de'i lo rting ma'i dus tshod de la chen po kho rang yang 'das te chen slob 'di gnyis ka mjug tu mtha' zhan pa zhig byung song / nam yang 'chi ba yong snyam pa med pa'i grabs
gshom dang / tshig gi mtho dma' re tsam dang za rgyu phran bu re'i don la nyal gnyid zas bcud mi myong ba'i dran rgyu rgod po 'di tsho'i snying la 'dre ci 'dra zhig
rang 'changang gin yod dam snyam rang nyid skyo shas che la blo sna thung du song / rang lo zhe lnga ba phur bu zhes pa sa pho spre'u'i lo shar ba dang gsang ba 'dus pa ye
shes zhabs lugs lha bcu dgu'i grangs bsnyen btang / chos mdzad byang chub smon lam dbus nas ched gtad 'ong pa la shangs chos ne gu'i chos skor ha lam pa zhig bshad/ zhwa
lu dang rgyan gong du phyin nas rdo rje dbyings kyi rab gnas kyi cho ga nyin gang re byas/ ston mjug tshwa chu'i 'phrod brten la skyin mkhar du phyin nas

lcog spel ba'i gzhis su tshe bka' sogs byed pa la zhag shas bsdad/ sngar dbang ldan chos 'khor gyi 'du khang rtser spen bad gsar sgron gyi thebs su nged rang gi dngul sRang
bco lnga sprad pa dang gzhan dad 'bul phran tshags byung ba sogs la brten grwa pa rnams kyi spen bad sgron tshar ba dang / rtse mo sgrub mchod la 'bod pa 'dug pas/ der phyin
nas grwa dbyings la rtse mo'i dbang bcu po tshang ba byas/ tshogs su mang ja 'gyed Tam ka re dang bcas pa btang / spen bad kyi ngos su mi'i maNDal gnyis sbyar nas rab
gnas shig byas/ phyis su nyams pa ma gtogs sngar spen bad kyang byung 'dug pa dang gtsug lag khang 'di la mkhyen rab chos rjes bzhengs nas 'khrul zhig rin po ches rab gnas
mdzad/ yo ga'i grwa ba phal mo che nas grwa pa bsdus te 'dir rdo rje rtse mo'i sgrub mchod shin tu rgyas pa mdzad de bod gangs can gyi ljongs su yo ga'i sgrub mchod de
las rgyas pa sngar lo chen rin chen bzang po'i dus su'ang ma byung na gzhan lta ci smos zhes grags so/ /deng sang zhwa lu na rgyun yod pa'i yog dbyangs phal che ba yang
de dus dar 'dug /de yang yog dbyangs 'di rnams kyang tho gling sogs zhang zhung nang pa nas brgyud de sri'u chu ba lce blo ldan seng ge'i slob brgyud la ma nyams pa yod
pa thugs sras lo tsA bas slob par mdzad nas mkhyen rab

rin po che yan chod la dge 'phel chos rdzong gi rdo rje dbyings kyi sgrub mchod la mdzad srol byung zhing / de rjes dbang ldan chos 'khor du byung / de nas yang shin tu nyag
phra bar song pas sde pa gtsang pa karmma phun tshogs rnam rgyal gyis zhwa lu nas btsun pa bos pa la phogs rgyab nas gzhis ka rtse'i rdzong du sbyor thar byed du bcug 'dug
/sngon gyi rgyal po de tsho khyim pa yin rung chos nyams che la bstan pa la lhag bsam dkar ba 'di lta bu deng sang gi chos pa'i nang tshan dge bshes yin rgyu ba tsho'i
rmi lam du lo la sgugs kyang mi 'char ba nges so/ /gzhis ka rtser yog dbyangs kyi slob dpon bla ma kun dga' dpal 'phel zhes bya ba dang / slob sbyong mkhan gyi gtso bo
mkhan chen rin chen bsod nams mchog grub yin gda'/ dbyangs rkang grangs nyis brgya lhag tsam bslab ces gsungs so/ /kho bos dbang ldan chos 'khor du rtse mo sgrub mchod la
phyin nas dbang bskur skabs 'dir/ dbang gzhi dkyil gyi dus slob dpon dam chos lags kyis bkras dbyangs bram ze'i tshangs dbyangs ring mo tshar gcig 'then par mdzad/ gzhan
dbyangs 'then mkhan gcig kyang ma byung ngo / /grwa'i dbang tshugs nas kho bo rang yang skad 'dzer zhing gu dog tsam byung rung / /dbang tshang ma

bskur thub pa bgyis so/ /'phags yul mkhas dbang kun dga' snying po dang / /gangs can bstan pa'i mnga' bdag bu ston rje'i/ /phyag bzhes dri bral rnal 'byor rgyud skor la/ /mos
pas bag chags 'jog tshul tsam zhig byas/ /'di na la la tshig 'phreng lbu bas khengs/ /gzhan dag mgrin bzang rgan po'i rang sgra ngoms/ /phal cher za chog tsam zhig lhur
len med/ /dbang gis chu rgyun sgrengs la yi rangs byos/ /de nas dus gtor gyi ltad mo tshar 'phral bteg nas skyal chad spel sogs 'bod mkhan mang ba 'dug kyang ma phyin par
ron skam du tshe bka' sbyin sreg sogs byas te ri phug tu yong / sde dge sprul pa'i sku khams nas phebs pa dang ngos 'phrad du byon/ dgongs bzhed kyi bde mchog sdom po
'byung ba lha bcu gsum sogs dbang chos kha shas phul/ thar rtse mkhan rin po che 'jam dpal bzang po sde dge nas yar phebs pa'i nged rang la rta sogs bdog pa'i skyes bzang
po stsal 'dug pas nye gnas mjal dar 'bul ba la ngor du btang / sde pa gzhung gi bde rim du dgra sri phung sri sogs gnon dgos pa'i bka' rgyang pa chas dngos 'byor pas padma
dbang chen yang gsang khros pa'i sgo nas sri rnams sa gnas dmigs can du phyin te mnan chog byas/ skyabs mgon chen po'i bka'

'brel 'ga' zhig gi don du phyag mdzod nyi ma don grub la yang tshar kha shas phebs byung ba mtshams 'og tu mjal/ nged rang la gyon pa sogs mthun rkyen mang po gnang zhing rgyun
du thugs zos che ba mdzad pa zhig yod/ rang lo zhe drug pa zhi ba zhes pa sa mo bya'i lo shar pa dang sngar gyi rgyun las mtshams la yod dus de gong bla brang gi dgung
gsar nyin kha ba bab pa sogs brtags dpyad 'tshub tsam dang /hor zla dang po'i mjug tsam la skyabs mgon chen po'ang sku khams cung zad ma dwangs pa byung pas zhabs brtan
gyi rnam pa dngos po phran bu dang bcas pa'i maNDal rten gsum dang sku tshe tshe rdzas 'bul bar phyin/ rje btsun sgrol ma'i snang brnyan li ma khyad mtshar gcig dang /
gyon chas sogs gsol ras gya nom pa stsal/ phun khang chos mdzad sku zhabs su rkyen sel tshe dbang sogs phul te ri phug tu slebs 'phral rin lding grwa tshang gi dbu mdzad
bsnyen rdzogs bsgrubs/ sde dge sprul pa'i sku dbus phyogs su bka' 'gyur gyi lung gsan par phebs zhor 'di khar mjal 'phrad mdzad/ par bde mchog dril bu lus dkyil gyi dbang
bka'/ dril bu rim lnga'i 'khrid rkyen sel gyi tshe bka' sogs phul/ tshur yang man

ngag brgya rtsa'i lung sogs gsung chos kha shas zhus/ sprul pa'i sku 'di'i mkhyen rab dang thugs brtson gang la brtags kyang 'gran zla bral ba zhig 'dug pas nged rang gi chos
ma thob pa rnams kyang 'dis gsan na chog pa'i re 'dun yod pa bzhin snyan bskul gyis zhu ba phul/ de nas rang re'i grwa rgyun bstan 'dzin spo legs lha ldan du bka' blon
lha rnga ba'i em mchod la 'gro rgyu dang / dkar po grwa tshang gi dbu mdzad sogs bsgrub bya gsum la bsnyen rdzogs byas/ hor zla bzhi pa'i nang du ri phug gi dus 'khor lha
khang gi lcags dra gsar 'dzugs byas te lcags dra rang la dngul srang drug cu re dgu dang zho bdun song zhing / 'di skabs kyi bzo ba'i gla lto 'phar du song / de nas kho
bo rang gis sngar rgya dngul spang drug cu re gsum sku rgyur byas nas bzhengs pa'i bu ston tshe 'dzin mtha' yas dang / yang rgya dngul srang bdun cu sku rgyur byas pa'i
sgrol dkar yid bzhin 'khor lo'i dngul sku lcags dra'i nang du bzhugs su gsol/ de nyin dge 'dun rnams la yang mang ja 'gyed Tam ka re dang bcas pa phul dge rtse 'brel thogs
kyis mtshon pa'i sems can thams cad la bsngos nas smon lam btab/ gzhan gyis byin pa'i dad rdzas chud zos su ma song ba 'di a bo bo bo'i 'dun ma drag shos yin/

tshong dang bun kha mi dgos sbyin bdag btsal nas 'bul sdud byed pa dang / grong chog rgyu pa sogs sngar ma byas shing da byed par mi 'gyur pa ni gzigs pas gsal ba lags/ zhwa
lu sogs dgon pa'i dkor ni phran tshogs byung rung phar dkor lan ma bcal ba med pas 'dir kho bos dge phyogs su btang ba 'di dag shin tu snang chung rung / gzhan gyi chu
thigs re tsam dad pas phul ba'i sgyu ma'i longs spyod la snying po grub pa'i phyir byas kyi/ brnyad dge ba la btags nas kha bsag dang / zhogs slong dang / thob mjal sna tshogs
kyis sdig pa'i nor blangs pa las byung pa ni ma yin no/ /'dus byas kyi dge ba stong las 'dus ma byas kyi dge ba gcig dga' ba'i go ba ra ri tsam dang de kho na nyid
kyi yul la mos pa brtan po yod pas kho bo zang zing gi longs spyod bsgrubs nas dge rtsar ba kho na yang ma lags so/ /yi ger bris pa 'di rlom sems kyi ma yin gyi/ zhen pas
'jug pa'i skye bo 'ga' zhig yid dga' ba dang / rjes su slob par 'dod pa rnams kyis tshul go pa'i ched du yin no/ /zla ba bzhi pa'i nang du chab mdo byams pa gling gi phyag
mdzod chen mo skal bzang chos ldan dang / rtse gnyer blo gros chos 'phel sogs 'phags pa

lha blo bzang 'jigs med dpal ldan bstan pa'i nyi ma sku gshegs pa'i dgongs rdzogs sgrub par bkra shis lhun por phebs pa'i mar lam 'di khar ngos 'phrad la yang 'khor tsam phebs
byung / dbyar mtshams grol nas phu shar du ri Shi'i chu bdugs zhag shas bsten cing / de rjes bu lung bla ma rin po che phebs par dgongs bzhed kyi bde mchog dril bu lha
lnga'i dbang / 'chi med bdud rtsi bum pa'i snod rung gi dbang / spyan ras gzigs 'khor ba dong phrug gi rigs gtad sogs phul/ nged rang gis kyang khong la jo nang lugs kyi
dpal dus kyi 'khor lo'i mchog dbang gong ma zhus nas sbyor ba yan lag drug gi 'khrid dang / de'i rgyab chos su rje btsun sgrol mgon chen pos mdad pa'i dus 'khor gyi yig
sna tshang ma'i lung zhus shing thob/ de nas rin chen smon lam bsam gtan dang / rig 'dzin rgyal po gnyis la bsnyen rdzogs kyi sdom pa 'bog pa'i las grwa zhig byas/ slar
mtshams byas nas kha 'don ci shes rnams gang yod bgyis so/ / | da len dam pa'i chos la ma 'bungs na/ /dal 'byor 'di ni rgya ma lan cig yin/ /da len 'chi ba snying nas ma
dran na/ /rtag 'dzin 'di ni bdud kyi zhags pa yin/ /da

len yid ches dad pa ma skyes na/ /las 'bras 'di ni mi bslu nges pa yin/ /da len dge sdig blangs dor ma mkhas na/ /ngan 'gro'i gtam yang 'jigs su rung ba yin/ /da len 'khor
ba'i mtsho las ma grol na/ /de nas thar pa'i dus ni nam zhig yin/ /da len nges 'byung gting nas ma skyes na/ /ci byas tshe 'di'i grabs gshom 'ba' zhig yin/ /da len bslab
gsum rgyud la ma 'byor na/ /btsun pa'i gzugs brnyan 'di ni ku ra yin/ /da len sems kyi rgyal sa ma zin na/ /bsam gshis 'di ni 'dre ngan bsregs shor yin/ /da len nyon mongs
dgra bo ma thul na/ /rang gi rang nyid gtan rlag gtong ba yin/ /da len tshe 'di blo yis ma thong na/ /'khor ba 'di ru gtan 'khyamasabyed pa yin/ /da len byams dang snying
rje ma 'byongs na/ /byang chub sems kyi re ba zad pa yin/ /da len bdag 'dzin 'khri ba ma chod na/ /zab mo nges don go ba med pa yin/ /kwa ye da dung sems la gros tob la/
/blo sna tsab tsob ma mang bya bral ba/ /g.yeng ba spangs na gar bsdad dben dgon yin/ /gnas spos ri rdzong mang pos dgos pa med/ /sems kyi long na byas tshad dge ba yin/
/kha g.yeng mig g.yeng chos spyod dgos pa med/ /'chi

pa bsan na nor rdzas gang du khyer/ /ser sna'i sdug gsog rem la dgos pa med/ /mos gus yod na byin rlabs 'bad med 'jug /phyag mdud byin rten hral hrul dgos pa med/ /rang rgyud
dag na 'dre yang chos skyong yin/ /lha gsol klu gsol bskang gso dgos pa med/ /bskyed rdzogs bsgoms na mthu nus shuT las 'byung / /rnga brdung rol mo'i dkrol bya dgos pa
med/ /sems la phan na gang yang man ngag yin/ /yig nag dpe cha'i dkon dregs dgos pa med/ /rgyal bas chos rnams nyon mongs gnyer por bstan/ /kha bshad grub mtha'i phyogs
'dzin dgos pa med/ /rang la rang gis bskul phyir bris pa 'di/ /gzhan la phog pa srid na bzod par gsol/ /de nas zla ba bcu tsam nas skyabs mgon chen po sku khams nyog tshul
byung pas/ rtse shod gnyis car nas nged rang dang / zhwa lu 'dus spyi yang sgrol dkar dang 'chi med rnga sgra'i sgrub mchod 'phar ma gtong rgyu'i dgos cha sogs byung ste/
spyir lo snga gting 'di dag la zhwa lu tshogs chen la bla brang nas mang ja rkang tshugs pa dang / rtse phyag mdzod nas tshe dpag med la na bza' khyed 'phags gcig kyang
'bul ba gnang / zla ba bcu gcig pa'i chos nyi shu lnga la kun skyob gling du phyin nas/ gong gi zhabs brtan gsol 'debs

kyi rten du/ ngos rang nas maNDal sku gsung thugs rten/ dngul gyi tshe bum/ gser zho bzhi/ dngul srang lnga bcu/ mdzod btags bcas dang / zhwa lu chos sde spyi so nas maNDal
sku gsung thugs rten/ tshe dpag med kyi snang brnyan li ma/ dngul srang nyi shu mdzod btags bcas phul/ phun khang du rje seng chen sprul pa'i sku dang thog mar mjal zhing
nged rang nas gsol ja bzhes 'bras dang maNDal rten gsum tshang pa/ dngul srang bco lnga/ gser zho gang / kha btags bcas phul zhing / phun khang chos mdzad sku zhabs lhan
rgyas mdzad nas tshe bka' byabs khrus shig kyang song / rnam sras mchod pa char pa dang gzhung sa chen po nas khong rang la bka' rgya mdzad de khyi lo 'di nas bzung bstan
srid bde rim du mdas dang gtor ma sogs chags med bsgrub dgos zhes dngul srang bcu dang 'bru ru'i khal bdun cu rtsa lnga'i bka' 'dzin bcas gtong ba gnang byung ba yang
gal chung du ma song ba bsgrubs khul zhus/ 'di skabs 'bras ma gshong du dmag gi sgra che tsam yod pa'ang 'jam chags su gyur pas yid bde ba byung / skyabs mgon rin po che'i
spyan bsal gzhon gras zhig bkra shis lhun po'i btsun pa byas nas

'dir ri khrod la 'ongs pa nyi ma la dbang 'khrid kha shas btang zhing chos mgo thon thabs byas yod/ 'di yang de sngon dge sbyor ji ltar byed kyi yod kyang sdod tshugs bar lta
rgyu yod rung / da ni 'di yang bya byed mang ba tsam gyi mi tshe khyol rgyu zhig ka yin pa 'dra/ lar deng sang gi chos pa thams cad dang por chos mthun dkon/ bar du blo
sna phran bu chos la phyogs pa dang / cung zad go go thos thos 'dra byung tshe/ rjes su nga mkhas nga grub kyi 'jig rten chos brgyad kho nar 'gro ba gda' 'o/ /rang lo zhe
bdun pa thun mong zhes pa lcags pho khyi'i lo sngar gyi rgyun las dge sbyor 'phel zhing skyid mgo zin pa byung ste/ tshe 'di phun tshogs thams cad la cang mi bro ba'i
phar su la bltas kyang 'gram chu mi ldang ba dang tshe thung 'di la lam sna zin tsam zhig ma byung na mi'i skye ba blang ma blang la khyad par ci yang mi 'dug sngar stong
'chal chen po de tsam zhig la song / da byed ri shi snyam pa las gzhan gyis byin pa'i dngos po la 'di mkho ba 'dug dga' ba la bsam pa lta bu dang / grogs mdza' dang mi mdza'
ba la khyad par yod yod 'dra ba'i rnam rtog gi lbu ba mang po yal 'gro ba gda'/ lo 'di'i zla ba dang po'i tshes bcu bzhi'i nyin rgya nag rgyal po rda'o kwong sku gshegs
pa'i bod du zla ba gsum pa'i nang du wang shu

'byor te rgya nag lugs kyi mya ngan byed dgos kyin 'dug zer/ nga'i sems la 'chi ba zer ba 'di las dbang che ba sa phyogs gang na'ang med par thag gcod 'dug ste/ 'di ni sus
kyang mi go ba grabs gshom mang po dang / don med pa'i las la 'jug pa 'di tsho rang ya nga ba yin nam snyam pa las ni gzhan ma byung / sog pa'i rgyal po se chen khang dang
/ mkhan chen na min han gyi bla brang bde ldan gling gis sog 'grul bkra shis lhun por 'byor ba 'dra la yi ge re tsam nged rang la bskur 'dug pas chos dang mthun pa'i yig
len brdzangs/ zla ba bzhi pa la ri phug gi 'du khang lho'i seng g.yab la ling dmar ljang gi tsha khebs dang / 'du khang byang du kha btags ser po la par du btab pa'i sku
mang po brgyan bkod kyi tshul du sbyar/ gzhi gsum gyi lag len sogs bstan pa'i rtsa ba tshul khrims kyi bslab pa rin po che yongs sbyong gi ched du dmigs nas seng ldeng
gi gaNDi tshad dang ldan pa zhig kyang gtsug lag khang gi rtsis sprod du phul ba yin/ shing tshal dkar po ba'i a mi sra thar yang 'di skabs nas sa skya'i tshogs su chos dung
dkar po rgyang grags gdong rgyu'i mang ja dang / 'di khar yang sman zla nyin thub kyi mang ja 'gyed

dang bcas pa byung ste sa skyar 'di nas khri zur rin po cher zhu yig phul ba yin rung / ma bzhugs pa dang thug ste phun tshogs pho brang nas bdag rkyen rogs lam yang dag mdzad
de nged la yang 'byor len gyi gsung shog gnang ba byung ngo / /bud med 'di 'chi ba ngo shes shing / blo thag chod po byas 'dug pa 'di tsam deng sang gi btsun ma rnams
la mi yong zhing / dngos po la chags pa yin nam zer shi nas che ge mo 'dre ru skyes 'dug bya ba dang / ga ge mo la shi btsan gcig gnod kyin yod 'dug /de che ge mo yin nam
gang du 'ong ba 'di tsho'i byed lugs dang mi 'dra ba'i rang re yid mgu ba byung / nga ni 'dus byas kyi dge rtsa byed nam shi bar byed pa yin/ shi nas lhag lus sus za yang
nged la ni khyad par med do/ /kha gsag zhogs slong rnyed pas rnyed pa 'tshol/ /thob mjal tshul chos g.yo sgyu ma byas shing / /dad pas byin pa'i dngos po gang dang gang
/ /lhag ma med par mchod sbyin zhing du bsngos/ /nye 'brel sbyin bdag phyogs dkar sems 'dzin du/ /til tsam mi brul bcol chung khrel med kyi/ /bla gzugs rkub btsums sbar
dam yin no zhes/ /ya ga sgrol mkhan mang mod gad mo'i rgyu/ /zhen bsam bcings yul gyis bcings pa med/ /

nor dang bud med la sogs de dang der/ /zhen pa gting nas log tshe ri klung kun/ /chags yul zhig tu song yang gnyen po'i grogs/ /de nas zla ba drug pa tsam na 'brog bsam sding
gi rje btsun bla ma ye shes kyi DA ki ma sku khams cung zad mi dwangs par brtan bzhugs dang 'brel ba'i gsol 'debs kyi zhu 'phro na rten bcas phul/ rtsibs ri chu bzang
nas dge slong skal bzang dar rgyas dbus gnas la phebs pa yang 'di skabs 'khor byung ste mjal 'phrad byas/ de gong char dkon tsam byung bas rgyab ri mkha' spyod kyi ri rtse
nas khrus gsol zhig byas par do nub de rang la char babs/ dam rdzas bdud rtsi ril bu'i bsgrubs pa byas te ril bu zos pa'i sems can rgyud grol phyir smon lam sogs kyang
yid ches par btab/ zla ba bdun pa'i mjug la sprul pa'i sku 'jam dbyangs mkhyen brtse yang dbus gnas 'khor te 'di khar yar lam phebs/ gang ci'i gsung gleng zhib rgyas mdzad
cing / nged rang nas chos de sngar ma thob pa gsan dgos zhus pa rnams byung 'dug /'on kyang de dus sku ngal gso ba'i tshul du gang yang zhus pamed/ phar smon chen kun dga'
lhun grub kyi rnam thar gyi lung phul/

de rjes dben dgon pa dge slong blo bzang ye shes sogs la gtsug tor dri med kyi rigs btad dang chog 'khrigs kyi lung btang / dbyar gnas grol nas skyin khar tshwa chu la phyin
pas la rgan gyi ri gsham na rang re'i tsha bo smin drug dge rgan dang bcas pas ja thab dang lal la bzhon g.yag rna ba gnyis kyi ca bkod byung / ron skam du zhag gcig bsdad
nas sang nyin snga bar phyin pas rab brtan gros spe'i ltag der lcog spe'i sras po sku 'bring dpon g.yogs gnyis byas nas bsu bar phebs pa mjal/ yar lam lhun grub tu ja
bsu'i bkod pa mang gshom pa gnang 'dug cing rim gyis tshwa chu'i 'phrod brten dang lcog sper tshe bka' byabs khrus sogs byas/ chos 'khor grwa tshang gi bla ma las sne khag
kyang der 'phrad par byung / tshur lam ron skam du yang tshe bka' sogs byas te dpal thar pa gling gi dgon par phyin/ steng shod kyi lha khang rnams dang kha che paN chen
gyi lhung bzed sogs nang rten rnams kyang mjal/ grwa tshang la mang ja gcig btang / tshur mang ja 'dren sogs byung / grwa pa mang rabs la tshe bka' sogs byas/ ri phug
tu slebs nas sprul pa'i sku 'jam dbyangs mkhyen brtse phebs te/ de nyin zla ba dgu pa'i mar ngo'i tshes bcu dang thug pas rdo rje rnal 'byor nA

ro mkha' spyod kyi sinnghu ra'i dkyil 'khor du byin rlabs phul/ zla ba dkar ba dang thar rtse zhabs drung rin po che kun dga' bstan pa'i rgyal mtshan dang / khra le chos rje
dge legs rgya mtsho sogs kyang phebs pas byang gling bla brang gi dbang khang du dpal dus kyi 'khor lo'i sku gsung thugs yongs su rdzogs pa'i rdul tshon gyi dkyil 'khor
chen po bzhengs su gsol te byis pa ltar 'jug pa'i dbang bdun/ mchog dbang gong ma che chung / rdo rje slob dpon bdag po chen po'i bar sla chos su ma song bar phyag len phra
mo tshun ma 'khrul bar byas te phul/ de rjes chos rje thams cad mkhyen pa'i bzhed srol las byung pa'i rgyab rten rgyud dang 'grel pa man ngag dang bcas pa'i gzhung tshang
ma'i bka' sogs kyang mchad par byas so/ /nged rang nas kyang sprul pa'i sku'i drung du rngog pa'i rdo rje gdan bzhi/ yab bka' yum bka' ye shes dbang phyug ma'i dbang
lung / sgrol ma bla med kyi dbang rgyun man ngag dang bcas pa/ 'jam dpal chos dbyings gsung dbang gi dbang bka' gong dkar nas brgyud pa sogs chos mang ba zhus so/ /'di skabs
mthar rtse zhabs drung rin po ches nged la bstod pa ring 'tsho'i gsol 'debs spel lags pa'i snyan rtsom dang chabs

cig maNDal rten gsum/ ja khor drug gcig sogs dang / sde dge sprul pa'i sku nas rdo dril cha tshang / thod pa'i DA ma ru/ gos yug /gser zho dngul srang bco lnga skor sogs dang
/ maNDal gyi bshad pa zhib cing rgyas pa mdzad/ ngos nas chos zhus pa'i yon tu phar yang maNDal rten gsum tshang ba/ gser dngul na bza' bzang ba 'ga' dang bcas pa phul
zhing mtha' rten sgrol dkar yid bzhin 'khor lo'i rjes gnang byas te chos grol nas dgun mtshams dam par byas pa yin no/ /e ma hoH shar la rgan la mo brganal nas phyin/ /yul
skyin mkhar 'phrang la lam gtad byas/ /sman tshwa chu'i 'phrod brten zhag 'ga' bsten/ /khong nyam ma pho mo'i zhal bzang mjal/ /dpal thar pa gling gi dgon pa ru/ /rje
dpyal ston chos kyi bzang po sogs/ /sngon sgra bsgyur lo tsA mdzad rnams kyi/ /rten ngo mtshar can kun la byin rlabs zhus/ /gnas de yi lo rgyus dris tsa na/ /khong sku gnyer
de smra bcad dam po 'dug /ban de kun g.ya' spangs mtshams de na/ /tshe gang 'phyid kyi lcam pa ha lo 'dra/ /sems skyo ba skyes nas rang gnas slebs/ rje 'jam dbyangs mkhyen
brtse'i bkas bskul nas/ /dpal dus kyi 'khor lo'i smin grol sogs/ /chos zab mo phar brdal tshur brdal byas/ /

sprang 'khos med kyi btsun pa blo gsal bdag /pho rgod po dang drung po mi 'dug ste/ /mgon bu ston rje'i brgyud pa pher tsam byung / /de ya chen che ba ma lags sam/ /rang lo
zhe brgyad du slebs pa dga' byed ces pa lcags mo phag gi lo shar nas zla ba gnyis pa'i mgo la bkra shis lhun por phyin/ skyabs mgon rin po cher lo 'khor gyi tshe rdzas
dang zhabs brtan rten 'byung dod dngul srang lnga bcu tham pa phul/ tshur yang gos chen gyi ring 'gag dang thang zhwa gser thebs sogs gsol ras gya nom pa stsal/ rtse phyag
nyi don lags nas kyang dngos po'i gnang sbyin bzang po mdzad/ phun khang du seng chen sprul pa'i sku dang / drung yig chos mdzad chen por tshe bka' sogs phul/ sngar gyi
rgyun thud nas mtshams la yod dus nyang stod khar kha dus 'khor ba'i dbu mdzad de phyogs su yong dgos zer ba'od du byung yang 'gro ba ma shar/ lo 'di'i zla ba bzhi pa'i
tshes brgyad la rje bla ma dngul chu ba dha rma'i mtshan can de nyid kyang zhi bar gshegs/ dbus nas khri byang chub chos 'phel gyi 'dra brnyan mtshar ba zhig phyag mdzod
nas bskur ba yin nam 'dir phebs te nged rang la bla ma rnams mnyes shing rjes su 'dzin pa'i rten 'brel ni bzang ba

tsam byung / zla ba lnga pa'i tshes bcu la rin lding grwa tshang ba byams pa 'gyur med la bsnyen rdzogs dgos pa'i las grwa zhig byas/ drug pa'i tshes bzhi la dpal ldan chos
'phel dang / dpal ldan phun tshogs gnyis bsnyen rdzogs byas te/ nga rang gis sdom pa phog tshad la mkhan slob sbrags ma byas pa kho na las gzhan med/ bu ston thams cad mkhyen
pa'i bka' las/ 'dul ba yi ger 'bri mi rung / /dpe klog gi chog lta ci smos/ /zhes 'byung bas chog gang byas dpe la ltos mi dgos bar byas so/ /deng sang bod 'di na 'dul
ba'i lag len sham zhig ni yod yod mi 'dra/ gzugs brnyan zhig ni 'dug /de rgyu mtshan du byas nas ngas bstan pa la bya ba byas so zhes brjod kyang 'ud gog rang du mi 'gro
ba tsam yod do/ /mkhan slob grong dpon tshogs pa'i bzhugs gral der/ /las chog yi ge 'khrugs pa'i bab bcol gtam/ /bsnyan da nas bsgrub bya bong bu ser po la/ /dge slong
ming du 'chos pa'i ya mtshan mang / /brtan mkhas yon tan rang la mi ldan zhing / /bslab gsum don gnyer bsgrub bya'ang dkon mod kyi/ /dus mthar so thar sdom pa'i gsar spel
rgyun/ /lag len tshad mas byas pa'i rnam thar yin/ /spong bdun tshul khrims dag pa'i lcags kyu yis/ /

sems kyi glang chen smyon pa ma btul na/ /gur kum chos kyis bkra ba'i chos gos kyis/ /rang lus lan brgyar dkris kyang ci la phan/ /de phyir mkhan slob ded dpon la brten nas/
/bsrung thabs yan lag lnga yi grur bzhugs na/ /blo gros dman yang chos 'dul rgya mtsho las/ /tshul khrims nor bu thob par the tshom med/ /zla ba bdun pa'i tshes bcu gsum
nyin rje btsun dam pa 'jam mgon mkhyen brtse'i dbang po khams phyogs su 'gro don la phebs pa'i tshur lam 'di khar chibs bskyod gnang ste/ de gong sgrub mchod tshar pa byas
nas phebs 'phral kho nar dpal mchog rdo rje sems dpa'i rdul tshon gyi dkyil 'khor du dngos sta sbrel ba'i dbang dang / de'i sang nyin nas phar rdo rje mi 'khrugs pa lha
bcu gsum/ 'jigs byed dpa' bo gcig pa bu lugs/ /shangs chos ne gu'i sgyu lus dbang mo che/ /bde mchog lha lnga'i dbang bzhi lus bsgrigs dang / /rgyud sde lnga gtso bsdus
kyi byin rlabs/ /su kha chos drug gi dbang khrid mdor bsdus/ nged rang nas brtsams pa'i yog sna kha shas kyi lung phul/ tshur rgyud sde lnga rigs bsdus kyi dbang bka' chen
mo/ phyag chen bka' lnga sogs shangs chos

lhag ma'i dbang khrid cha tshang / ma hA ma ya lha lnga'i dbang bcas zhus/ phan tshun 'bul nod dang brtan bzhugs rten 'brel 'grig thabs legs par mdzad/ tshes bco brgyad kyi
skya rengs shar pa tsam la khong dpon g.yog rnams la bka' bsgo bkra shis rgyas pa phul nas phebs rdzong zhus/ de nas ljongs skyur dang sbrags phu shar man spel lcang rar
chu bzhugs la zhag 'ga' bsdad/ de 'khor nas rje bla ma lcags zam pa phebs te jo nang lugs kyi dpal dus kyi 'khor lo'i dbang bka' rdzogs par zhus/ byis 'jug gi dbang tshugs
pa dang kha ba babs te dbang gi dus 'go'i mtshams su slebs pa dang ri klung med par dar dkar gyi bsgril ba bzhin du song / rigs ldan sprul pa'i sku rnams dges pa'i mtshan
ltas su go/ nged rang nas rje bla ma nyid la sgrol ma bla med dang / rgyud sde lnga rigs bsdus kyi dbang bka' chen mo rnams phul/ phan tshun 'bul nod dang lhag par kho
bo rang la dus 'khor lhan skyes la sbyor drug gi bla ma brgyud pas bskor ba'i bris thang zhig stsal nas chos 'di'i bdag poi khyed rang la zhu ba lags so gsung / dgun bzhugs
byas nas dus 'khor thugs dkyil gyi grangs bsnyen btang / rang lo zhe dgu pa yongs 'dzin

zhes pa chu pho byi ba'i lo shar pa dang / zhwa lu sbyas chan po/ sku zhang / shing tshal dkar po ba/ nor bu bde ldan pa sogs so so nas ring 'tsho'i maNDal rten gsum sogs byung
/ yar 'brog bsam sdings nas rje btsun bla ma ye shes phyi DA ki mas kyang gsung shog gis drangs pa'i ring 'tsho'i rten gsum dngos po'i gnang sbyin gya nom bstsal/ zla
ba gsum pa'i nang du bkris lhun por phyin/ rang re nas rgya dngul srang brgya dang sum cu skor sku rgyur byas pa'i rgyal ba byams pa mgon po'i dngul sku bzhengs tshar bas
gzungs 'bul dang bal bu lha bzo ba gnyis la yon dngul srang bdun cu skor/ gyon pa lus chas kyi bskor sogs lha bzo pa rnams mnyes par byas/ rten la rab gnas mdor bsdus
shig bsgrubs/ skyabs mgon paN chen rin po cher 'char can gyi sku tshe'i tshe rdzas dang / dngul srang lnga bcu/ gser zho gang sogs phul/ tshur yang stod 'phags gos grub khyad
'phags zhig gnang / phun khang chos mdzad chen po dpon 'khor rnams dang chabs gcig seng chen sprul pa'i sku la tshe dbang sogs phul/ rang gnas su 'byor te hor zla bzhi
pa'i tshes 'gor dpal dus kyi 'khor lo'i rab gnas bkra shis

rgyas byed 'bring po'i steng nas dngul sku la spyan dbye'i cho ga phul zhing / tshes bco lnga la dge 'dun rab tu mang pos ser sbreng dang bcas dngul sku dus 'khor lha khang
gi lcags dra'i nang du gdan 'dren zhus/ tshogs yongs su mang ja 'gyed Tam kha re dang las tshan che gra bcu gsum la kha btags re bcas btang / bar skabs su dpon slob ri phug
gnas la bu ston bka' 'bum gyi lung sogs kyang gang 'tshams re bklags/ hor zla drug pa'i tshes bzhi la grangs che dpon slob la bsnyen rdzogs dang / dga' lung gi btsun
gsar ma kha gcig la rab byung gi sdom pa phogs/ bdun pa'i tshes gsum la byams gling rab byung ma nyi ma chos bzang dang / rnam rgyal chos sgron/ khrims ldan gling ma rnams
dang bcas pa yong nas tshogs 'khor dang bcas pa'i ring 'tsho'i maNDal bshad pa dben dgon bya bral sprul skus mdzad nas 'bul ba byung / tshes bco lnga la dga' lung 'dus
spyi dang / tshes bco brgyad la dbang ldan chos 'khor ba'i bla ma dbu chos/ nyi shu lnga la grangs che grwa tshang gis ring 'tsho'i gsol 'debs maNDal rten gsum dang bcas
pa gong 'khod so so nas bstar/ ljongs bskyur la phu shar man spel lcang gshongs su r-i Shi'i chu bdugs brten pa sogs kyang

byas / dga' lung du a ne sgrub pa mo dang 'phrad kha'i rting ma de byung / dgun bzhugs kyi sgrub pa la yod dus lo de'i zla ba bcu gnyis pa'i tshes bdun la a ni dgung lo brgyad
cu gya brgyad du phebs pa yang sku gshegs/ gdung ma mchod 'bul bas mtshon rjes sgrub rnams kyang ne gnas don grub kyis dngos gtsang bsgrubs/ sgrub khang sger gyi zhwa
lu 'dus tshogs dang / dga' lung dgon du sman bla nyin gang dang / yon dngul Tam ka re 'phar du btang / rang lo lnga bcu pa bdag med ces pa chu mo glang gi lo shar pa'i hor
zla dang po'i tshes bdun la skyabs mgon paN chen thams cad mkhyen pa dag zhing la phebs tshes bcu gsum la nye gnas bkra shis lhun par mngags nas dngul gdung rin po che'i
zhal 'debs su rgya dngul rta rmig ma gcig dang / bod dngul srang lnga bcu gser brgyad rdo sogs phul/ hor zla bzhi pa'i tshes bco lnga la skyabs mgon de nyid kyi dgongs
rdzogs su dmigs nas ri mthil tshogs chen la mang ja 'gyed dngul Tam ka re tshogs gdan grum gang ba bcu 'dul sbyar byas/ zla ba lnga pa'i mjug tu bkra shis lhun po'i rgyud
grwa'i dge bshes bzhi bla brang chen po nas gtong gnang mdzad par dri

med rnam gnyis kyi dbang lung dang / dngul gdung rin po che'i srog shing 'dzugs pa'i phyag len zhib rgyas su phul/ rang lo nga gcig pa kun dga' zhes pa shing pho stag gi lo
sku zhang khri chen yang dbus phyogs su bsnyung nas 'di khar phebs byung ba sman spyad rim gros zlog med kyi lo de'i zla ba lnga pa'i tshes mgor sku khams ma 'tsho/ yar
'brog bsam sdings gi zhabs drung rdo rje phag mo yang zhing gshegs pa'i mchod bsngo slebs/ gdung 'bul dngul srang tsum cu skor phul/ hor zla gsum pa'i nag nya la nye gsan
kyi dkor lan du khang snying grwa tshang par gsang 'dus sgrub mchod nyin 'khyongs gcig gi bsnyen bkur 'gyed bcas dang / tshogs gdan grum tse yug gnyis sbyor du bcug /ston
kha skyin mkhar tshwa chur bskyod nas tshur lam mthar pa grwa tshang gi 'bod nan ches pas thar pa'i 'du khang du ser skya mang po la tshe bka' rgyas par byas/ grwa pa rnams
la mang 'gyed gcig btang / tha skar zla ba'i lha babs dus chen la bkra shis lhun por phyin nas tshogs chen la mang ja zab pa gcig dang lha khang rnams la stong mchod
rgyas pa gcig phul/ chos 'brel zhu mkhan mang du byung pa ba phan btags/ de nas gor dmag gi gzir cha yang langs pas bla gzhung

gi dmag bzlog zhabs rim bsgrub dgos mang ba byung pa dngos po rnams bkye nas zhwa lu ba'i grwa pa rnams sgrub tu bcug rang res kyang smon 'dun gang shes byas/ zla ba bcu gnyis
pa'i nang sa gung bshad sgra chen po gor dmag gi skor la phebs zhor rgyan gong lha mo mjal skabs nye gnas btang nas mtshams zhu sogs phul/ rang lo nga gnyis pa srin bu
zhes pa shing mo yos kyi lo'i zla ba dang po'i nang rang gi nye gnas la dog cha che ba'i rmi ltas byung pa der dmigs rim 'gro gang shes byas kyang zla ba lnga pa'i nang
khams ma 'tsho/ dge phrug ri phug gnas kyi rjes sgrub khang drag stong 'jug gis dge rtse gong 'phel 'byung ba'i smon 'dun gang drags bgyis/ 'di nas bzung dpon slob rin po
che nas 'khur blangs te shi gson gyi dngos phran byung rigs sha khu sha thims su gtong 'jug gis zhwa lur sman bla sgrub mchod kyi rten dngul srang lnga bcu tham pa dang
/ kun mkhyen bu ston chen po'i dus mchod gsar sbyor byas par srang brgya dang sum cu so gnyis kyi ma rtsa sbyar ba da lta gong 'phel du yod/ zla ba drug pa'i tshes bzhi
la dus 'khor lha khang du bu ston thams cad mkhyen pa sogs bla ma rnam bzhi'i thugs dman brten/ 'di kha'i

dngul sku rin po che rnam gsum sogs rten gsum khag gi spyan sngar zangs dmar la dngul gyi kha brgyan yod pa rgya mtsho mar kha la bco brgyad 'gro gsar bskrun gyis 'gro song
Tam srang sum cu so brgyad song / lo 'khor mar me 'bul thebs she dpon rnam rgyal lags nas dngul srang sum cu dang 'di nas Tam srang nyi shu bcas bsdoms Tam srang lnga bcu
tham pa bla brang chen por gsol 'debs kyis lo ltar dngul bskyed zhu rgyu'i phyag tham kyang don smin stsal/ zhwa mthil dngul gdung lha khang / mkhan chen rnam gnyis/ gnas
bcu lha khang du thub dbang bcas la snam sbyar re dang lhung bzed/ ri phug tu bka' bzhi pa'i thugs dam nang rten la snam sbyar/ dus 'khor lha khang du dngul sku rnam gnyis
la tsha rong rtsis dpon de nyid nas skyabs rten du phul bas sku rgyan byu ru sran tsam rdog brgya dang brgyad yod pa gcig /yang dpal lhun rtsis dpon sku zhabs kyi 'di
khar phul ba'i byur phreng sran sbos tsam rdog brgya dang bcu gcig yod pa bcas phul/ de mtshungs rten thugs bdun la thugs ral thugs chings thugs lcags sogs gsar bzo byas/
sku 'bum thang gi rdo lha ma Ni dang bcas par rtsi gsol zhal gser sogs phul bar 'gro song yongs bsgril gyi Tam srang bcu gcig

song / zhwa mthil du mkhan chen sku dus su bzhengs pa'i rnga bo che cha gcig la rnga khri bkrol brkos kyi sbag mtshal gser gyis ri mos phyug cing rnga gzungs dang bcas par
shing cha dang bzo rigs pa rnams kyi yon rdzong sogs 'gro song bsdoms Tam srang sum cu so bzhi dang zho brgyad song / zla ba bdun pa'i nang bkras lhun phyag mchod skyabs
dbyings na mkhan chen por mi rje phun khang brgyud snga phyi nas gsol ba btab kyang phyag tog du ma 'khel 'di lo 'phral mar bka' bzhes dang lhag par sku bcar chos 'phel lags
nas gang spyi'i zhu thabs bsaskyangs te/ rgyal po chen po rnam thos sras gtso bor bzhugs pas lha mgron rYagal ba rin chen grub/ rje bla ma/ paN chen blo bzang chos rgyan/
bstan pa'i nyi ma phyogs las rnam rgyal/ phyag na rdo rje/ las gshin/ lha mo rdo rje rab brtan ma bcas kyi gos sku gsar bzhengs kyi rgyu rtsar gos tshos sna kha nyis
brgya dang dngul Tam srang nyis brgya dang / rgya dngul thur 'debs kyi srang lnga bcu tham pa Tam srang lnga bcu nga lnga ri nges gos sne bcas gos dngul tshang ma bsgril
ba'i Tam srang lnga brgya zin ngas 'bum laM zhus/ zla ba bcu pa'i nang bzhengs grub pa dang skyabs dbyings

chen por legs 'bul zhu mi mngags te gos sku gdan zhu byas/ zla ba bcu gcig pa'i tshes dgu la rab tu gnas pa'i cho ga rgyas pa 'phrin bcol dang bcas pa bgyis/ tshes bco lnga'i
nyin rta bdag brgyad sogs bsu ba gser sbreng dang bcas zhwa mthil du spyan drangs/ de nyin rdo bcal du tshogs yongs kyi bskangs 'phrin rgyas bar zhus 'di nas zhal gro'i
zab ja 'gyed Tam re/ mchod pa sna lnga brgya tshar/ lhag por bla brang chen po nas zab ja 'gyed re las sne khag la rnam gzhag bcas bka' drin bskyangs de mtshungs 'di kha
nas zor las par 'chams phod rgyab dar tshos sna/ las mkhan mun pa nag por 'chams phod rgyal mtshan dar ru chung bcas cha 'grig la Tam srang nyi shu brgyad ri pa'i le tshan
sbyar/ spyi so dang grwa tshang bzhi/ nor bu bde ldan/ shing tshal ba/ dpal lhun dge slong bstan 'dzin/ lha rnga dben chos/ dge slong blo gros/ dge chos 'phel tshe ring
/ grong pa gser byang / nor bu dkyil khang pa/ so so nas gro so phye mar/ mang ja re dang / mchod pa rgyas bsdus sna tshogs bcas zhal gro'i tshul du bsgrubs pa'i legs
tshogs che ba byung / de sngon gor dmag gi skor la gzir cha che zhing rgya mi am ban nas ser dmag tshun chad bskul ba sogs

brdab gzigs shin tu che yang / de nas bzung 'jam chags su song ba yin/ sku zhang khri chen de nyid kyi skyabs rten du rta rmig ma gcig phul byung ba sde srid de nyid la phul
te mchod rdzas gshom grogs zhu ba phul ba ltar bsnon ma rgya rta gcig mdzad de rgya rta gnyis kyi rtsis gzhi bskor te bzang gos spyad ldan gzhi mtshungs phye phur cha gcig
/rgyal mtshan sham bu dgu brtsegs yod pa ka 'phan lag ring cha gnyis dang zab ja gcig bcas 'di skabs su gnang / ma he mchod par zhwa lu ba'i bla ma las sne khag gis gdan
'dren byung yang matsams bcad dam pa'i 'gro ba ma shar/ dpal chos rin lding pa dang chos 'khor ba sogs grwa rigs mang ba la bsnyen rdzogs kyi las grwa rnams bstan pa'i
bya bar song gshis byas/ zla ba bcu pa'i nang sman bla sgrub mchod skabs kyi dmigs rten shing brkos las grub pa'i pho brang phyogs so sor shel gling gnyis re yod pa nang
gi lha tshogs 'dod li las grub pa'i gser sku/ bde gshegs brgyad/ byang sems bcu drug /gnod sbyin gyi sde dpon bcu gnyis/ rgyal chen bzhi bcas rnams cha tshang bzhugs/ de
dag gi rgyu 'gro rnams dpal

zhabs gnyer tshe brtan/ shing tshal tshong dpon/ dpal lhun lcam bde ldan sgrol ma de nyid nas skyabs rten du phul ba sogs kyi thog nas song / 'di nas rab ston mang 'gyed dang
mtha' skor gyi mchod rdzas 'phan gdugs rnams dben chos dge bstan gyis phul/ dpal lhun rtse phyag nas yab kyi dgongs rdzogs su dmigs dngul kong thur 'degs kyi srang lnga
yod pa 'byor pa yang 'dir phul/ zhwa lu skor dpon sprod khongs su dngul gyi ma Ni lag skor kyang sbyar/ sngon du sman bla'i pho brang gsar bskrun bgyis pa rgyal rtse rin
lding grwa tshang du mang dod srang gsum dang bcas phul/ grangs che bar dor mthar rtse ru Tam srang bcu gnyis phul te bskor mtho brgyad yod pa zhig dang / nyin khyong gi
bsnyen bkur 'gyed bcas phul/ dal 'byor rgyabrgya ma lan cig thob skabs 'dir/ /bya brel g.yeng thabs mang po ma byas shing / /tshe gang ri bo gos su gyon nas bsdad/ /snyigs
dus sprang po'i khyu brgyan yin nam snyam/ /lus la chos gos rnam gsum dkris gyur nas/ /nag chang bag med spyod pa la sogs pa/ /bstan pa'i zhabs 'dren tshe gang ma bgyis
pa'i/ /ser gzugs tshogs pa'i yang rtse yin nam snyam/ /tshe thung nam 'chi cha med tshe zhabs la/ /yun ring sdod

pas grabs gshoms ma byas shing / /sgo gsum dge ba'i phyogs su gang 'gro byas/ /snyigs dus 'dun ma'i yang rtse yin nam snyam/ /rang sems 'khrul pa'i snang bas bcings pa la/
/rnam grangs mang po'i chos kyi phan pa med/ /nyams len chig bsgril gnyen po bcom brdeg byas/ /snyigs dus rnal 'byor pa gcig yin nam snyam/ /'gro drug drin can pha ma yin
snyam la/ /chags sdang nye ring nam yang ma byas zhing / /byams dang snying rje gang drag bsgom tshul byas/ /phan sems che ba'i yang rtse yin nam snyam/ /'khos med btsun
pa blo gsal ri khrod pa/ /mkhas mkhas grub grub ci yang mi shes te/ /mi lus stong log tsam du ma gyur pa/ /'di ko ya mtshan che ba'i yang rtse yin/ /rang lo nga gsum pa
ma zhes pa me pho 'brug gi lo de sngar ri mthil dkar me'i thebs phran yod las sne khag gi sbugs bzos lta bu'i rjes med du song bar/ 'di nas do khur bgyis te ri mthil gnyis
su sngar yod lo 'khor dkar me gnyis yod thog /gsar btsugs zla ba dang po'i tshes nyer gcig nas bzung / mthil du bka' 'gyur lha khang / sgo gsum lha khang / ri phug tu/
gser phib/

sku 'bum thang bcas par bsdoms zangs dmar gyi rgya mtsho khebs bcus gsum khor yug gcig /jo khang gi rgya mtsho khabs bcas de dag gi rgyu 'gro yongs bsgril Tam srang brgyad
cu gya dgu zho gang bcas song ba 'di khar nyar tshags byas pa'i dkar me'i shul bogs thog nas tshang ma yong ba byas/ phyin chad chu dwangs nya gsal gyi dpe bzhin khungs sogs
ra 'phrod pa'i dkar me'i bogs char zha chag med pa yong ba'i deb sbyor gtan tshigs yig rigs sogs byas/ ri phug gzim sbug pa rgya mtsho gsar bskrun 'di nas bgyis/ zla
ba gsum pa'i tshes lnga nas bzung shangs bde rab mkhan po sogs grwa pa 'ga' la thog mar rmor chen gyi yig steng nas klu dbang rgyal po lha lnga'i rjes gnang dang / maNDal
so bdun ma'i 'khrid/ tshes drug nas bzung ste mthar paN gyi yig steng nas 'jam dkar shes rab 'khor lo'i rjes gnang lung / char lcags grub rgyal lugs tshe rta zung 'brel
gyi dbang lung / rong ston chen po'i tshe 'khrid zhag bdun ma'i 'khrid lung mkhas grub nor bzang rin chen gyi nye brgyud sgrol dkar rjes gnang / chag lugs tshe dpag med dkar
po'i rjes gnang dang chos mtshan khag klu pa'i gser chos 'phags pa spyan ras

gzigs seng ge sgra'i rjes gnang dang chos mtshan tshe 'khrid zla ba'i chu rgyun gyi 'khrid/ mi 'khrugs pa sa lugs bkra shis lha mo brgyad bskor gyi dbang / tA ra nA tha'i sgrol
dkar tshe 'khrid/ bde can pho 'khrid dpa' bo g.yul 'jug /bde mchog lU i pa'i dbang bzhi/ mthun drug rnal 'byor/ rta mgrin gsang sgrub skyer sgang lugs kyi byin rlabs/
zla rgyal lugs rta mgrin lcags ral can gyi rjes gnang dang chos mtshan/ bde mchog lU i pa'i bskyed rdzogs kyi 'khrid/ brang ti pa mtshan gyi yig cha'i steng nas 'jam dbyangs
dmar ser gyi rjes gnang / dus 'khor bsrung 'bi lha gsum gyi rjes gnang / 'jam dbyangs smra seng gi rjes gnang / sa lugs rme brtsegs kyi rjes gnang / rme brtsegs lo
lo'i sgrub skor/ 'jam dpal nag po'i chos skor/ mi g.yo dkar po'i rjes gnang / de dag gi yig cha'i lung / sa lugs lo gyon ser po'i rjes gnang sgrub skor/ she'u lo tsA ba'i
yig steng nas jo lugs dang 'dzam dkar 'bru gzhon gyi rjes gnang lung / mgon po phyag drug pa'i gtor dbang bar chad kun sel/ dmag zor rgyal mo'i rjes gnang / mkhan chen sangs

rgyas phun tshags kyi yig steng nas sa skya'i gser cos khyung nag 'byung po 'ur 'ded kyi rjes gnang de'i sgrub skor gyi lung / khyung khra man ngag lugs kyi rjes gnang / bcu
gcig zhal lha lnga'i rjes gnang / rgyal sras dngul chu ba'i smyung gnas cho ga'i lung / dge lugs 'jigs byed bcu gsum ma'i sgrub thabs za ma tog gi lung / gser chos seng
gdong sngon mo'i rjes gnang paN chen nags rin lugs seng gdong dmar mo'i rjes gnang / dbyangs can sa la'i pho nya'i rjes gnang / khro bo gtsug tor 'bar ba'i rjes gnang /
de'i sgrub skor thu'u bkwan blo bzang chos kyi nyi mas mdzad pa/ rdo sems bla med lugs kyi rjes gnang / de dag gi yig cha skyid shod bstan 'dzin 'phrin las kyi thugs sraslo
tsA ba'i snyan brgyud dbyangs can dkar mo'i rjes gnang / de dag gi yig cha'i lung / gser chos 'dzam lha srog sgrub dmar po'i rjes gnang / 'dzam dmar gra sngon lugs gi
rjes gnang / tshe dbang bu ston gong khug ma'i dbang dang de'i lung / sman bla'i mdo chog gzhan phan bde 'jug gi lung bcas bgyis/ sa zla'i nang lha ldan jo shAg rnam gnyis
sogs la stong mchod 'bul thebs Tam srang brgya dang bco brgyad

sa dbang dpal lhun chen por bcol gdam zhus pa'i mchod 'bul sogs la zhal 'debs dang bcas gang legs thugs rje che 'dug /tshes bdun la ri phug gdan 'dzin pa sogs la bsnyen rdzogs
kyi las grwa byas/ tshes bco lnga'i nyin brgya mchod sna lnga tshar gnyis dang / mang 'gyed/ gtsang jo bo gangs ra ba'i grwa pa kha shas la bsnyen rdzogs kyang bgyis/
sog po sangs rgyas rdo rje sogs bkras lhun grwa pa 'ga' la sems bskyed mchod pa yang byas/ de nas gor dmag gi gzir thag chod nas/ sa gung bshad sgra chen po sger gzhis spel
gzhir chibs bskyod bskyangs pa'i zhor du 'dir phebs pa'i nyin rje btsun rdo rje rnal 'byor ma'i byin rlabs dang / de'i sang nyin byabs khrus tshe dbang sgra mi snyan
gyi tshe gzungs 'khrid bcas phul/ de nas ngor mkhan chen rin po che sogs grwa pa 'ga' la/ sbyong dkyil bcu gnyis kyi dbang / de'i dbang chog gzhan phan rgya mtsho'i lung
/ 'phags pa don yod zhags pa'i dbang / rdo rje dbyings tsa lugs kyi dbang / phyag rgya chen po lhan cig skyes sbyor gyi 'khrid lung / de'i chos skor yongs

rdzogs kyi lung / ting nge 'dzin gyi dbang bzhi byin rlabs/ rgyab chos skyes mchog 'bar ra ba'i mgur 'bum lung / blo sbyong tshig gdams lung / 'od zer dri med chog bsgrigs/
dri med rnam gnyis kyi mchod rten srog shing 'dzugs thabs/ gtsug gtor gdugs dkar 'don thabs sangs rgyas rnal 'byor du byed pa sogs kyi lung phul/ tshur yang / dpe chos rin
spungs sogs chos 'ga' zhig zhus/ de nas dge slong a rig pa sogs grwa pa 'ga' la/ sgrol ma rnal 'byor ma'i lung / de'i skabs dkyil chos 'byung bcas kyi lung dang bskyed
rdzogs kyi 'khrid/ mdo za ma tog nas 'byung ba'i yig drug phan yon rnams bshad/ zla ba dang po'i nang du dpal lhun rtse phyag la snying po don gsum gyi 'khrid/ byabs khrus
tshe dbang sogs bgyis te ri phug tu zla ba gcig ring bsnyen mtshams sogs mdzad pa'i rgyab gnyer kyang zhus/ rang lo bzhi pa dmar ser zhes pa me mo sbrul gyi lo dben dgon
chos sder dpal lhun sku zhabs nas sman bla sgrub mchod kyi thebs rtsa 'bul sbyor gnang ba/ bka' 'gyur bla ma sogs phebs nas sman bla'i rjes gnang dang / gzhan

phan bde 'jug gi lung bcas zhus/ rtse phyag nyi don lags 'dir phebs par yang byabs khrus tshe bka' sogs phul/ zla ba gnyis pa'i nang bsam yas rten gsum khag la stong mchod
'bul thebs Tam srang brgya tham pa dang / snyan shal le tshan bcas/ sa gung bshad sgra chen por 'bul rdzong zhus pa'i mchod 'bul rnams sbyor dngos rjes gtsang bka' drin che
ba byung / mi rje phun khang dang she dpon rnam rgyal lags su byad 'grol byabs khrus tshe dbang brgya tshar/ nA ro mkha' spyod ma'i byin rlabs bcas phul/ she dpon lags
nas dad 'dun chen pos zhwa lu matil du rta mgrin lha khang dang dngul gdung lha khang du zangs dmar gyi rgya mtsho dngadakar me'i 'bul thebs Tam srang brgya tham pa bcas
'bul sbyor mdzad/ de nas theg gling sgrub sde'i dge slong rnams la bcu gcig zhal dpal mo lugs kyi dbang dang / de'i dbang chog lung paN chen blo bzang chos brgyan gyi mdzad
pa'i smyung gnas cho ga'i lung / sgrol mchod paNDal bzhi pa'i lung bcas bgyis/ mkhas btsun gzhon nu grub kyi gdung rten nyams chags su gyur pa 'di nas chos 'khor yan
gsar bzhengs/ gzungs bsaskyar

'bul / bum ldir ngos dngul ga yod pa'i nang mkhas btsun rin po che'i bris sku bcas gzim sbug tu bzhugs su gsol ba dang / nyi shu gcig mchod skabs dmigs rten bu ston gyi gos
sku bzhengs rgyu dpal lhun rtse phyag tu gnyer gdams zhus pa gsar bzhengs grub pa'i 'gro song Tam srang brgya dang drug cu tham pa song ba rnams/ 'dir skyabs rten du phul
ba'i 'di nas dmigs bsal 'bul dgos gang yang ma byung shing / phyags mtshungs mang thebs Tam srang bco lnga sbyor 'jags mdzad/ rab gnas tshar ba dang / sa zla'i tshes bco
lnga'i nyin rten 'brel khyad 'bul sbyor dang / mang 'gyed/ brgya mchod tshar gnyis bsgrubs/ dge slong a rig pa dang sangs rgyas rdo rje sogs grwa pa 'ga' la nA ro mkha'
spyod ma'i byin rlabs dang / de'i 'khrid yongs rdzogs/ rgyab chos be'u 'bum gyi lung / dngul chu bka' 'bum gras rnal 'byor ma'i dbang chog /sbyin sreg rgyun 'khyer shog
gcig ma'i lung sogs byas/ drug pa'i tshes bzhi la dus 'khor lha khang du thub dbang shar li gcig phul/ lo ltar khrus gsol mchod 'bul/ rab gnas sogs bgyis/ bde chen sprul
sku rin po che/ phyag rdor 'gro bzang gi dbang dang byabs khrus

tshe bka' sogs gsan par phebs pa'i thugs bzhed bskangs/ chab mdo tshong dpon dbang phyug sogs la bsnyen rdzogs kyang byas/ ston po skyin mkhar tshwa chur bskyod/ tshur slebs
nas bla ma skal bzang sogs grwa pa 'ga' la 'dzam lha dkar po'i rjes gnang / blo sbyong don bdun ma'i 'khrid/ zhen pa bzhi bral/ skyid sdug lam 'khyer/ phar phyin drug bshad
pa jo bo'i rnam thar blo sbyong brgya rtsa'i lung / kha rag sgom chung gi ang yig bdun cu ba dngul chu rgyal sras pa'i mdzad pa'i blo sbyong bcas kyi lung / bu ston
gyi blo sbyong chos chen bco lnga'i 'khrid bshad lung stag phu'i yig steng nas rdor sems bla med rjes gnang lung / jo lugs phyag 'tshal nyer gcig gi rjes gnang / nA ro mkha'
spyod kyi byin rlabs dang de'i 'khrid yongs rdzogs bcas grub/ de rjes nyang stod theg mchog gling gi mkhan po sogs grwa pa 'ga' la bsnyen rdzogs kyi las grwa yang bgyis/
shing tshal tshong dpon nas ser skya mgo dmangs la tshe bka' sogs bya dgos dbu nan bgyis kyang byed blo ma shar/ slar yang bskyar nan gyis bskul ba ltar zla ba bcu gnyis
pa'i chos 'gor

ri phug tu tshogs chen la 'chi med rnga sgra'i dbang sman bla sgrol dkar gyi rjes gnang lung chos spyod rab gsal gyi lung / mjug tu ser skya khag mang la tshe dbang bu ston
gong khug ma'i dbang thams cad mkhyen pa rgyal ba rin chen grub kyi mkhan slob dge 'dun spyi dang / mi sde bcas pa la zhal gdams mdzad pa'i lung yang bsgrags/ thams cad
la tshe 'di phyir phan pa'i bslab bya gang drag kyang byas/ rang lo nga lnga pa dus kyi pho nya zhes pa sa rta gnam lo shar nang sngar rgyud sde rnams/ sa chen kun dga' blo
gros kyi par brkos mdzad pa'i par shing stong phrag lnga dang lnga brgya lnga bcas zhwa mthil du bzhugs yod pa bar lam par thams cad 'dzings rkyen la brten rim pas nyams
chags che bar par shing tshang ma ri phug tu gdan zhus kyi ka btags brkos te/ par khri gsar bsgrigs bgyis nas ri phug rang du par khang dmigs bsal 'gad gtsang thar yod/
de dag gi 'gro song yong bsgril gyi Tam srang sum cu tham pa song / grwangs che grwa tshang du nag nya'i dus 'khor sgrub mchod skabs dkyil 'khor gyi gdugs dngul srang nyi
shu tham pa'i rin thang yod pa phul/ 'phar du 'gyed Tam re btang / ri

phug gi 'du khang byang gi seng g.yab la thang bskor bsnyen rdzogs sdom brgyud/ bstan pi btad rabs bdun gnas bcu sogs kyi bris thang gsar bskrun gyis gong sham/ 'ja'/ ton chob
bzo rigs pa'i gla yon sogs dang ling dmar ljang gi gdung khebs bcas yongs bsgril Tam srang brgya dang nyi shu rtsa gnyis gnas pa dang / rab gnas grub ste sa zla'i dus
chen la 'bul sbyor gyi rab ston mang 'gyed dang brgya mchod sna lnga tshar gnyis bsgrubs/ de nyin rgyal rtse rin lding pa sogs grwa pa 'ga' la bsnyen rdzogs byas/ zhwa lu
bla brang gi ar zug gang legs yong re'i bkod pa bshad/ 'di nas ar ston zab rgyas/ zhwa lu ri mthil gyi rdo ting de bzhin khang par gnod tshab che ba'i ting tshab 'khar
rnga zhig kyang sbyar/ nyer gcig mchod pa'i skabs bstan 'gyur bris ma pod nyis brgya dang bzhi la smon tshig yod pa'i na bza' kha gru re dang gdong dar gos tshos sna gsum
brtsegs pa grwa mtshungs phul ba'i srang bzhi bcu zhe dgu'i rgyu 'gro dang / de nyin mang 'gyed skar lnga re dang / brgya mchod bcas phul/ zla ba brgyad pa'i nang tshes
bcu bzhi nas bzung bar

mkhan chen rin po che sogs dbang cha kha shas la rnam snang mngon byung gi dbang / de'i dbang chog lung / spyan ras gzigs padma dra ba'i dbang / ma hA ma yA lha lnga'i dbang
/ sdom 'byung lha bcu gsum pa'i dbang / dril bu lha lnga'i dbang / dril bu lus dkyil dbang bzhi/ gshed dmar bcu gsum gyi dbang / phyag rdor 'gro bzang gi dbang / phyag
rdor 'khor chen gyi dbang / rnam sras bka' chen bcu drug gi rjes gnang / dus 'khor gyi bsrung ba'i lha gsum gyi rjes gnang lung / padma'i sgrub dkyil mchon 'phring sbyin
sreg sgyu ma chen po'i mngon dkyil rnam snang mngon byang dkyil chog sdom 'byung mngon dkyil dril bu lag dkyil rdul tshon lha lnga'i mngon dkyil gshed dmar lha bcu gsum pa'i
sgrub dkyil bcas kyi lung / bde mchog gi lU i pa'i dbang chog gdan gzhi'i lhan thabs gdugs dkar nyer bdun ma'i dbang chog thugs rje chen po'i sgrub thabs/ gtar ma'i cho
ga 'khrul med rab gsal gyi rnam bshad rdo dbyings dbang chog dus 'khor bsnyen thabs gnas brtan mchod chog don zhags dbang chog bcas kyi lung / rje dge 'dun rgya mtshos
mdzad pa'i me tog

bcud len gyi 'khrid/ bde mchog rim lnga'i bskyed rdzogs kyi 'khrid bcas phul/ tshur yang 'jigs byed ro langs brgyad bskor gyis dbag gshe dmar lha lnga'i dbang / sems bskyed
mchod pa dang / tshe dbang zla 'phel sogs chos tshan mang ba zhus/ de rjes dpal lhun sras sku 'bring gtsug phud 'bul ba dang rab byung chabs cig bsgrubs/ mi ring ba gzhan
sgrub cha 'ga' dang bcas bsnyen rdzogs kyang bsgrubs/ zla ba bcu gcig pa'i nang kham mnga' ris sprul sku sogs la bde mchog gha do pa'i zhal can lha so bdun gyi dbang bzhi
gu ge paNDi ta'i yig cha'i steng nasabagyis/ bong bu'i khra thig bskyed rdzogs mdor bsdus kyi lung / nA ro mkha' spyod ma'i byin rlabs de'i 'khrid yongs rdzogs zhal bzhes
yig chung gsum gyi lung / zhwa lu'i mkhan brgyud rnam thar lung bcas bgyis/ rang lo nga drug pa don grub ces pa sa mo lug gi lo sngon du bla ma skal bzang 'dir 'byor
skabs sku zhabs zhi bzang rin po cher zhu yig dang bcas bka' 'gyur chab par ma blu yon du zhu rgyu rnams mngags cha bgyis par 'di lo zla

gnyis pa'i nag gdan zhu thub pa sogs byung / grang che grwa tshang gi ar zug las grwa tshugs rgyu sogs la mngags cha bgyis/ de sngon khar kha dus 'khor grwa tshang gi dus 'khor
gyi dbang chos sogs zhus byung yang stabs ma 'grig 'di lo dbu nan gyis gdan zhu slebs par zla ba gsum pa'i tshes gsum nyin ngo g.yog rnams kha khar bskyod nas tshes
bzhi la dben dgon du 'byor tshes lnga'i nyin slob ma rjes 'dzin dang / tshes drug la sta gon byas chos grol skabs ri klung thams cad kha bas g.yogs pa dang 'brug sgra dal
gyis sgrog pa sogs byung pa ni byang phyogs shambha la'i rig ldan rgyal po dgyes pa'i mtshan ltas kyi rten 'brel yin nam snyam/ tshes brgyad nas bzung te byis pa ltar 'jug
pa'i dbang / dbang gong ma che chung bdag po chen po'i dbang sogs zhib rgyas byas/ gzhan yang mi 'khrugs pa'i dbang / gdugs dkar nyer bdun ma'i dbang / rdo rje shugs kyi
rdzas gnang / sman bla'i rjes gnang / rnam 'joms kyi rjes gnang / dus 'khor sgrub dkyil bstod chen chos phreng bcas kyi lung / mjug tu ser skya mang por tshe dbang byabs
khrus sogs bgyis/ spyir

deng sang phal cher dang khyad par dpal 'khor chos sde'i grwa khyun 'di rnams chos zhu me shes pa lta bu 'dug na'ang / g.yung ston gyis gsung las/ phan bde'i 'byung gnas rgyal
ba'i bstan pa la/ /phan gnod byed pa'i gang zag mu bzhi yod/ /chos dang chos min byed pa'ang mu bzhi yod/ /gang zag tshad 'dzin spangs pa'i rnam thar yin/ /zhes pa ltar/
sus bstan pa la phan thogs mi thogs mi shes pas dbang chos rnams phra zhib dang / bshad pa sogs go gang bde byas pa yin/ de mtshungs nged rang gi snga phyir dbang rjes
gnang dang 'khrid sogs la chos nyan pa bos nges gang thub shod khul byas/ grwa tshang rang dang gser khang 'ong nas rab byung zhu mi dang bsnyen rdzogs kyi las grwa sogs
mang ba byas/ rgyal rtse rin lding grwa tshang nas gdan zhu dbu nan che yang 'gro ba ma shar/ tshes bcu dgu'i nyin dus gtor snga myur gyis rnam sras mchod pa gzabs gshoms
bgyis par bsdad/ tshes nyer gcig la chas te tshur lam spel gzhi ru zhag gcig bsdad nas khrus gsol rab gnas dang / pho mo mang bor tshe bka' byabs khrus kyang byas/ yar
lam zhwa mthil du phyin

nas gtsug lag khang du mchod 'bul khrus gsol/ rung khang bla brang sogs la rab gnas kyang bgyis/ 'di skabs ri mthil nas bsu ba gser sbrengs sogs bkod gshom rgyas pa byung /
tshes nyer lnga la ri phug tu 'byor/ grangs che grwa tshang par ar don zab pa zhig btang / de nas khams pa'i bla ma chos dbang grags pa dang / bla ma skal bzang sogs la
kye rdor man ngag lugs lha dgu'i dbang rgyal thang lugs kyi gcod dbang dang 'khrid/ gcod kyi nying khu'i 'khrid yig tA ra na thas mdzad pa dang / ngag 'don rgyun 'khyer mjug
tu ngo gcod bya 'bebs sogs yod pa bcas ya tshan gyis lung bsgrags kha khar bskyod skabs shi gson gyi dngos po byung rigs rnams sa zla'i dus chen nyin mang ja grwa re
la Tam re zin nges spungs 'gyed grwa tshang bzhi so sor dngos po Tam srang bzhi re zin pa'i dngos po de mtshungs theg gling ri khrod byams pa gling / bsam gtan sgang / dga'
lung / chos phug sogs so sor dngos po rnams cha dgos byas pa'i gtsang dag 'gro ba byas nyin der 'di kha'i grwa khyun 'ga' la bsnyen rdzogs kyang byas/ de rjes bde chen
sprul sku rin po cher phyag rdor 'khor chen lha bco brgyad kyi dbang byabs khrus tshe bka' sogs phul/ tshur yang

bka' gdams thig le bcu drug gi dbang zhus/ zla ba drug pa'i tshes brgyad la grangs che grwa tshang 'dul khang gi rab gnas cho ga rgyas par grub zhal gro rab ston mang 'gyed/
nag nya'i tshes bco lnga'i nyin 'di nas sbyar ba'i sngar yod tshogs mchod thebs rtsa'i kha skong bcas bsdoms Tam srang brgyad nyin khyod gcig gi thebs rtsa Tam srang sum
cu tham pa rtsis pa'i zhing ngor bzang gcig sbyar nyi shu gcig mchod skabs bde chen ral gcig la ngal gsol bla ma brgyud pas bskor ba/ gsang ba 'dus pa la rim lnga'i brgyud
pas bskor ba/ gshin rje'i gshed la spros med brgyud pas bskor ba/ dus kyi 'khor lo la sbyor drug brgyud pas bskor ba ste 'khrid chen bzhi'i bris thang thog tshad ma bzhi
la rgyu 'gro yongs bsgril Tam srang drug cu re brgyad dang zho drug thob/ rab ston mang 'gyed dang bcas gong tshes nyin sbyar/ chab mdo zhi bzang rin po che'i mdzod pa
nor rgyas dang bla ma skal bzang sogs la dbang sdus lha mo rig byed ma'i mthun mong ma yin pa'i rjes gnang dang / bIr bsrung dus 'khor gyi bsrung pa'i lha gsum gyi rjes
gnang byabs khrus tshe bka' sogs byas/ lha babs dus chen la dkar dbu mdzad sogs la bsnyen rdzogs

kyang bgyis de nas dad rang gi chos nyid du 'char ba'i sgya ma'i chos thams cad phal cher zin te skyas chen nam 'degs cha ma 'khel ba'i mjug sdud pa lta bu dang lhag par 'brel
yod shi gson rnams kyi ched du dmigs bcom ldan 'das rdo rje mi 'khrugs pa'i sgrub mchod gsar 'dzugs thebs rtsar Tamasrang drug cu tham pa yang sbyar/ phyogs mtshungs
cho ga'i nag 'gros dang bcas pa bsgrigs nas par la brkos/ phogs rten du sngar chu dkar ba'i sa zhing bar skabs su gzhan tshong byas pa sogs byung par brten da cha zhing rin
gtso bo'i 'dam bla rnying sde nyi ma lags kyi sku zla rtse phyag nyi don chen po'i sku'i gcunggcong mo 'das pa ched du Tam srang brgya dang lnga bcu tham pa phul ba dang
/ mdzod pa mkhas grub gyi grwa sa'i dkor lan lta bur srang bdun cu don lnga phul ba dang / tshe smon gling gi ar po'i rten gzhung par bcol mo zhus gras nas rgyal rtse
grong chu'i 'bru gang 'tsham gnang ba dngul bsgyur gyi srang bzhi bcu zhe gsum zha bla'i bogs dngul srang bcu gnyis bcas byung pa la gzhi byas pas lo ltar sgrub mchod pa
brgya dang bcu la phogs 'bru gtsang lcag dong bcu re yong pa zhus shing gser zangs kyi rdo rje mi 'khrugs pa lha tshogs bcu

gsum dang shing brkos kyi blos bslangs dkyil 'khor yang bzhengs so/ a ho/ skye bo tshims par byas pa'i ngogs/ /kun phan rab dkar lhag bsam bsten pa yis/ /nus pa'i yon tan shin
tu nyag phra yang / /padmo'i dri bsang cung zad 'thul par byas/ /nyang stod stag tshal sman ljongs ne'u gsing gi/ /me tog sna tshogs bkra ba'i ri bo'i sul/ /su dag snying
gi udpal bzhad byed pa/ /kA la tsakra'i gnas su nye bar bsgrubs/ /gang tshe cha bsags nor bu'i grong bsti ba'i/ /chos kyi rgyal po dgyesdges pa'i mtshan ma dang / /lhan
cig dkar po'i legs bris bu rnams kyi/ /sa 'dzi na zla ba zhu ba'i mdangs kyis bkris/ /mthong dang dran pa'i yid kyis ri mo can/ /'brel bcas mngon par mtho ba'i them skas
la/ /blo gros rkang pa gnyis pa'i 'jo sgeg gis/ /gtan bde'i gling du phyin byed smon pa btab/ /tshe 'dir zhen pa'i kun rtog rmig rgyu'i chu/ /skom pa'i gya gyur spyod
'dod ri dwags sogs/ /snying rje'i gnas su go ba'i skyo shas kyi/ /rtag tu snying la bdud rtsi'i bcud len sbyin/ /de nas rang lo nga bdun pa drag po zhes pa lcags spre lo
shar pa'i nang bkras lhun du mchod 'bul dang rtse shod tshe rdzas 'bul rgyu

sogs sngar rgyun bzhin bgyis/ mthun bar la chos 'brel zhu mi byung bar yang so sor 'dod chos ltar phan btags/ grangs che grwa tshang par nag zla'i sgrub mchod skabs shing tshal
dkar pos phul ba'i gdung khebs ling dmar ljang gi gong pa 'ja' sogs 'di nas phul/ dngul dkar gyi phung skyogs bcas sbyar/ sa zla'i dus chen nyinbka' gtan gsung sgrogs
kyi thebs rtsar Tam srang brgya dang nyer gcig /mchod pa'i kha srong dngul srang nyi shu rtsa brgyad bcas sbyar mang 'gyed Tam re btang / de yang zhwa lu 'di bzhin spyan
ras gzigs kyi zhing khams rang byung thugs rje chen po'i snang brnyan khyad par can bzhugs pa sogs yin par ma zad sku gsung thugs yon tan 'phrin las lnga tshang na gzhan
las khyad par 'phags shing / phyogs 'di'i skye bo rnams la phan pa dang lhag par kho bo rang yang rje btsun spyan ras gzigs 'di'i lam gyi rim pa la brten nas dga' ldan
du skye ba 'dzin pa'i ched du dmigs rgya dngul srang brgyad cu gya lnga dang zho bzhi gser zho bcu gnyis phra rgyan gru g.yu gsum bcas yod pa de yang dpal lhun rtsis dpon
'di nyid kyi grogs ldan mdzad tshe khong rang yang spyan ras gzigs kyi rjes su 'dzin pa'i

dbang bka' bskur ba sogs sbyin bdag bskul ba'i thabs rnam ma byas shing rgyu la dpags pa'i lha bshos ltar rang 'khos kyis nor lag tu gang 'byor la byas pa kho na yin no/ /nor
'dzin phun tshogs zhwa lu gser khang gi /rab byung 'phags pa'i snang brnyan gtsor gyur pa'i/ /sku gsung ghus dang yon tan 'phrin las lnga/ /tshang phyir dngul dkar las
grub khyad 'phags bskrun/ /'di yi dge bas mthong thos dran reg gi /sems can rnams kyang sgrib sbyang tshogs rdzogs nas/ /tshe rabs kun tu bde skyid ldan pa dang / rnam mkhyen
byang chub go 'phang thob par smon/ /tshe rabs mang bor bsags pa'i bden 'bras kyi/ /mi 'dod sdug bsngal sna tshogs 'byung ba dang / /dal 'byor rten la snying po ma
lon pas/ /'gro ba kun la khyad par bdag cag rnams/ /grub mchog mi tra'i zhal las bab pa yis/ /zab don mngar ba'i sbrang rtsi legs 'thung ste/ /dga' phab rgyas myos sems kyi
bhra ma ra/ /dga' ldan padmo'i tshal du 'jug par spro/ /sa gsum mun pa sel ba'i sgron me mchog /rgyal ba'i gsung rab bka' 'gyur dri ma med/ /glegs bam brgya phrag bzhengs
pas legs byas kyis/ /bstan pa rin chen phyogs brgyar 'bar

gyur cig /deng dus skye bo phal cher bsod nams dman/ /gsung rab klog dang mchod 'bul sri zhu sogs/ /bsgrub par dka' ba'i rang gi dad brtson gyis/ /dngul srang brgya phrag brgal
ba thebs rtsar sbyar/ /deng dus skye bo phal cher bsod nams dman/ /rlabs chen dge ba'i rtsa bas 'brel thogs kyi/ /shi gson rnams kyi gtsos pa'i 'gro ba kun/ /sdug bsngal
gsum gyi btson ra las thar te/ /rnam mkhyen rgyal ba'i go 'phang thob par smon/ /e ma hoH sprang 'khos med blo gsal bstan skyong la/ /nor gsog srun blo na ma mchis kyang
/ /khong dad ldan shi gson dngos nor rnams/ /don snying po lon phyir dge phyogs bsgyur/ /yul mchod dang sbyin gtong bya ba'i gnas/ /mi bdag la khyad par ma mchis kyang
/ /don phyogs ris cung zad mi bdog pas/ /phyogs gang du byas kyang mnyam nyid do/ /dus deng sang dpal ldan zhwa lu 'dir/ /rje bu ston bstan pa nyag re phra/ /chos thos
bsam sgom gsum lta gzhog gi /rten lha khang rnams kyang 'o re rgyal/ /tshul de 'dra bsam tshe mchi ma bku/ /khong gong ma'i mdzad pa yang yang dran/ /sprang bdag la nus
pa ma mchis kyang / /don de phyir skrad skrad shig shig byas/ /khong phyogs na bzhugs pa'i

skye bo kun/ /mi kho bo phyogs rigs cha snyam nas/ /khong zhwa lu par 'dod zhen che'o zer/ /bdag chags sdang che mang mthol bshags 'bul/ /dus nam zla dpyid kyi rgyal mo la/
/bya khu byug gsung snyan 'khrol byed kyang / /khong lcog chung byi'u rang sa nas/ /skad gre 'gyur ngoms par mi byed dam/ /dus deng sang snyigs mar song ba yi/ /gnas gang
du skyes kyang bde ba med/ /yul 'dzam gling phyogs su skyes pa'i rten/ /drod ma thob bar du mi 'byung shog /khong 'brom ston rgyal ba'i 'byung gnas la/ /gnas dga' ldan
zhing du 'khrungs pa'i brdar/ /snyun 'dze yi zhabs g.yas chad pa ltar/ /sprang bdag la de bzhin 'byung bar shog /da sgyu ma'i skyes chen bteg ma thag /steng ya ki'i dga'
ldan lha yi gnas/ /rje byams pa mgon po'i zhabs drung du/ /dus myur du skye ba'i bkra shis shog /de nas dbyar gnas grol ba dang bkras lhun nor yon chen po phebs te dgos bzhed
kyi tshe bka' byabs khrus dang lung kha shas phul grang chu'i 'phrod brten zhag 'ga' byas/ chab mdo 'phags pa lhun grub dang bkras lhun dge bshes dbyig gnyen phebs par
dbang chos kha

shas dgos gsung ba khas len zhus rung / rmi lam du kun mkhyen bu ston rin po che sngon la dngos gnas yin pa 'dra ba zhig la/ rjes su 'jim pa'i skur gyur nas dum bu mang bar
zhag song zla ba de'i tshes brgyad la dgong mo gsang ba'i bdag po'i bzlas pa byed khul la glo bur du chab seng gro nas grib gdong thug tu rgyab nas de kha rang la lam seng
skyas chen bteg na dga' ba 'dug kyang gang ltar shim na rom na kho na la da phan sdod pa sogs byung / dge phrug gi zur gnas dang dge slong rin chen smon lam bsam gtan
gnyis kyi nyal gnyis zas bcud spangs pa'i nad g.yog dang lhag par ri zur gnas kyi rim gro sogs gang drag ci drag byas/ /de phan chad ri zur gnas la lung ma thob pa phran
bu ma gtogs chos 'chad nyan sogs re ba bral song khyad par chab mdo 'phags pa lha sku phreng dang po'i thugs sras rgya rwa sprul sku nged kyis rta lo'i nang tsam la phebs
zhus kyang ma phebs par 'di skabs phebs pas mjal phrad tsam yang ma thub/ 'on kyang nged rang nas chos gsan rgyu rnams nged rang ni nad pa'i lci ba sogs bshad nyan gyi re
bral brten/ dge phrug ri zur nas kyis ngor thar rtse'i mkhan rin po che la yi ge phul te khong rang gi

'dod chos rnams thob thabs byas 'dug /de nas bzung te dkon mchog gi bka' drin la brten rang lcogs kyi dge sbyor la dga' ba bsgom bzhin pa'i ngang nas gzhan gyi ngo phrad mi
dgos pa sogs rgyas bcad kyi sdod zos bde mo 'di byung ba'i shin tu yang yid spro/ da ma shi bar la lam 'di rang la 'gro ba'i ngang nas dge rtsa rnams mkha' mnyam gyi sems
can thams cad la bsngo ba dang / smon lam 'debs mu ru mchis/ gnas skabs shi gson khag gi ngo 'dzin phran bu 'ong ba rnams ni dpon slob rin po che nas mi 'phyug pa 'dug
/lhag par nyin mtshan khor mo yug chu nad g.yog byed 'os sogs gang spyir bu blo gros can 'di dang / dge slong rin chen smon lam bsam ga tan 'di gnyis kyi rang gi blo dang
mthun pa'i brtson 'grus ni deng dus kyi ca la nyin skar dang mtshungs pa'i shin tu dga' ba thob/ da sgyu ma'i skyes chen nye 'byang gang la bteg kyang yid bde/ nged kyi
yid la bya 'dod kyi mngags gtam phran bu yod rigs ni brjod zin/ gzhan ma chags zhen ni til gyi 'bru tsam yang mi 'dug pa'i/ rjes kyi bya ba rnams dpon slob rin po che rang
nas bsam blo ga le

thongs las bslos dpyad pa'i mi 'thus pa mi 'dug go /a ho/ chos 'brel dngos thob kyi bla ma sum cu so gsum la 'dud do/ /snyigs dus bu slob kyi bsod nams 'og sgo'i nang du rang
zad do/ /rnal 'byor nga 'chi bdag pho nya'i bya gtong grogs po dang phrad song / /a ho phebs bzhud gnang byung gza' bdud kyi rgyal po rA hu la/ /a ho dad ldan gyi yon
bdag shi gson 'brel thogs kyi nor rdzas/ log tsho sna tshogs las byung pa'i mchod sbyin gtong phod che ba tsho'i/ 'phral gang byung du snyed pa dag bsod nams gsog thabs su
bsgyur yod/ /a ho phebs bzhud gnang byung 'chi bdag gi rgyal po rA hu la/ /a ho rnal 'byor bdag 'jig rten phyi ma'i lam chen la thegs 'gro/ /tshe 'di'i bya ba phal cher
gad mo shor shor rang du grub song / /zhen chags 'khri ba med pas blo bde'i yang rtse gcig rang myur shog /a ho phebs bzhud gnang byung brtan gyis mdun ma yi yang rtse/
/ces so/ /de nas chab mdo 'phags pa lhun grub kyang na tsha sna tshogs zhig gis mnar nas sman dpyad rim gro gang drag bgyis kyang phan ma thogs par khams ma 'tsho ba kho
pa rang gi shul dngos phran bu rjes su dge sgrub la

btang zhing khyad par bdun tshigs ngo re bzhin dge slong bzhi grwa res byams smon 'dod du 'jug pa sogs byas te khang pa nged la ched du gtad nas yong pa yin 'dug pa'i dga'
ldan du skye ba dang nged rang yang de'i mjug tu dga' ldan du skyes nas phan thogs byed rgyu e yong snyam pa yin/ dga' ldan phun tshogs gling du rje spor pa chen po de nyid
dang bu lung sku zhabs bcas kyi dgongs bzhed bzhin bla brang chen por gser snyan gsol nas bde mchog bstod chen gyi 'grel pa'i mjug gi par shing ma tshang ba rnams tshang
ma brkos/ ngam ring nas rje kun dga' grol mchog gi gsung gang yod dang khyad par jo nang 'khrid brgya phun gling bar khang du spyan 'dren zhu thub pa byas/ rje btsun tA
ra nA tha'i gsung 'bum dkar chag kyang legs par yong thabs byas/ zla ba drug pa'i tshes bzhi la skyabs mgon paN chen rin po che bkra shis lhun po'i tshogs phebs mdzad
nas gsung bsngo gnang rgyu yin 'dug pa'i 'di nas kyang zhabs brtan tshigs bcad maNDal sku gsung thugs rten sogs dang bkras lhun tshogs chen la mang ja bcas zhus de yan

chad kyi da lta phan la rang gi tshe 'di'i byas byung cung zad yod pa rnams bskul ba po gzhan gyi ngor bris nas thag chod par byas so/ /sgyu ma mi rtag ston pa'i grong khyer
du/ /sgyu ma'i lus 'di sngon las dbang gis thob/ /sgyu ma 'khrul pa'i bya spyod sna tshogs kyang / /sgyu ma'i dpe brgyad lta bur gsal bar byas/ /deng sang dus nas skya
bo phal cher ni/ /ri bong rwa yi gzugs brnyan sna tshogs pa/ /nam mkha'i me tog sil mas mchod pa yi/ /ngang tshul 'ud khog bsgrags nas smra ba mthong / /a ho dman rmongs
bdag la bsngags 'os kyi/ /mkhas dang grub pa'i yon tan cang med kyang / /rang mnyam 'gro la ba 'gre cu 'gre rnams/ /mos ldan 'ga' yi bskul nas yi ger bkod/ /yon tan med pa'i
blun po bdag 'dra la/ /gzhan gyi sgro btags sna tshogs byung gis dogs/ /kho bos 'di rang 'di 'dra bgyis so zhes/ /rang gi gnas tshul drang por brjod pa'o/ /dge 'dis bdag
gi mthong thos dran reg gi /bzang ngan 'brel po thegs pa'i sems can rnams/ /tshe rabs kun tu dal 'byor rten brgyud nas/ /bla med rdzogs pa'i byang chub thob gyur cig
/bkra shis kun 'byung rtsa ba'i bla ma dang / /bkra shis dngos grub mchog stsol yi dam lha/ /bkra shis bsrung ma'i tshogs kyi dus kun

tu / /bkra shis rgya mtshos lhag par skyong gyur cig /ces rang gi rnam thar du byas pa bde sdug gi tshor ba sna tshogs bdag gir spyad pa'i tshul shel dkar me long zhes bya
ba 'di ni dang por yun ring po zhig nas chos rje byang gling rin chen dpal tshul nas ja 'dren dang bcas bskul ba dang rang gi bu ri phug khri zur rin chen blo bzang mkhyen
rab pa'i yid 'dod bsgrub phyir dang / bar du chab mdo sku zhabs zhi bzang rin po che nas chab shog dang bcas bskul ma mdzad rung kho bo la yon tan gyi cha shas ril tsam
med pa de 'dra bris kyang don med snyam nas zhag rung tham/ ngor e waM chos ldan nas mkhan rin po che kun dga' sangs rgyas bstan pa'i rgyal mtshan gyi bka' nan lci ba phebs
pa dang / phyis su bsam na bla ma dang sku skye'i mtshan 'di bzhin la brtags tshe skyur dad che ba tsam byung na grub thob bIr wa pa dang gtum cha che ba tsam byung na
lho brang mar pa sogs yin zhes skyon yon tan du blangs te ltos bcas rnams kyi dril sgrog par byed la de ltar na/ mdo sde rgyan las/ bshes gnyen dul ba zhi zhing nyer zhi
ba/ /yon tan lhag por brtson bcas lung gis phyug /de nyid rab tu rtogs pa smra mkhas

ldan / /brtse ba'i bdag nyid skyo ba spangs la brten/ /zhes gsungs pa sogs kyang don med pa dang rang nyid kyang zog poji 'dra zhig tu btang yong mi shes snyam rang gis byas
tshul gang yin la sgro ma btag bskrun pa ma btab rang bzhin brjod pa kho na byas te blo gsal ri khrod pa rang nyid kyi mig dmar zhes pa shing pho byi ba'i lo hor zla bcu
gnyis pa'i yar ngo rgyal ba gsum pa'i nyin gdan sa chen po zhwa lu ri phug tu spyod pa'i yi ge ba ni bu dam tshig can bla zur blo bzang mkhyen rab dang nye par gnas pa
dge slong rin chen smon lam bsam gtan gnyis kyi bgyis pa'o/ /'dis snyung 'khor pa sdug bsngal gyi rgya mtsho chen po myur du skebs par gyur cig / /swa sti/ rmad byung mdzad
bzang rin chen 'byung pa'i gnas/ /dad ldan yid kyi re 'dod bskong ba dang / /bka' drin cha shas bsab dang bsgrib byang ched/ /dam pa'i zhabs 'khod dge slong smon bsam
gyis/ /lhag bsam dag pas par du bskrun pa'i dge/ /dpal ldan bla ma'i thugs dgongs rdzogs pa dang / /spyi sgos bstan dang de 'dzin sku tshe brtan/ /bdag sogs 'gro kun 'bral
med rjes 'dzin shog / manggalaM

gtsug na zla ba gser mngal mig stong ldan/ /lha yi bla ma yid srubs gos ser can/ /mig nyid yid skyes gdengs can la sogs pas/ /zhabs pad gus bsten zas gtsang sras la 'dud/ /don
dam gzhan stong mi 'gyur bde ba che/ /rnam kun mchog ldan dmigs bcas stong pa nyid/ /zung 'jug 'od gsal phyag rgya chen mo la/ /gus pas 'dud do mtshan rtog dag las skyobs/
/dge legs rin chen bye ba'i gter gnas shing / /dam chos phud sgra 'di dbyangs snyan g.yob yi/ /rgyal ba'i bstan skyong nor bdun gdengs ka can/ /dpal ldan skal ba bzang
po rgyal gyur cig /khyod kyi yon tan mi zad rgya mtsho las/ /thu thigs tsam zhig bdag gi dad pa'i blos/ /gus bar blangs nas nyung ngu rnam gsal gyi/ /ngo mtshar gtam
brjod phreng ba 'di dbye'o/ /zhwa lu gser bkang zhes pa'i grong khyer du/ /lung rtogs yon tan mdzod

'dzin 'gos kyi rigs/ /sku zhang blon po rin chen seng ge dar/ /gdung brgyud 'dzin pa bsam grub dpal bzang yab/ /rin chen chos 'dzom zhes bya'i yum mchog la/ /lcags pho bya
yi lo la ngo mtshar sku/ /dul zhing rgyud 'jam yum gyi nor 'dzin gzhir/ /smon lam dag pa'i chu gtsang la bsten nas/ /snying rje'i 'dab stong dad pa'i ze'u 'bru can/ /rnyed
dka'i a dum wa ra chos skyong 'bum/ /bstan pa'i sgron me dam pa 'di 'khrungs so/ /de tshe bstan la dga' ba'i 'chi med dbang / /dga' mgu rangs pa'i yid kyi dpalaldan zhing
/ /rin chen lha rdzas me tog sna tshogs kyis/ /rmad byung gzhon nu mchod par byas zhes thos/ /de tshe snying rje cher g.yo zhing / /chos 'chad gsan dang dgon pa 'debs
tshul dang / /mnyam gzhag ting 'dzin zab mo 'di pa la mnga' pas/ // /rgyun mi 'chad pa 'ang byung pa yin no gsung / /khyod thugs spros med mkha' dbyings dwangs pa la/ /mi
'gyur bde ba'i dkyil 'khor rab rgyas pas/ /mchog ldan legs pa'i mar gyur padmo'i gnyen/ /lham me lhang nge lhan ner gyur pa'i tshe/ /mtshan rnyog mun pa'i smag rum drung
phyungs nas/ /ting 'dzin 'od kyi dra bas khyab pa dang / /don dam bde gshegs snying po'i pad dkar phreng / /kun du gsal ba'i 'dzum dkar ma g.yos sam/ /dge ba'i bshes gnyen
bkra shis rin chen pa/ /legs par bsten te bod kyi klog yig sbyangs/ /bod kyi

skad la bag chags chung pa yis/ /klog dang yi ge slob pa dka' zhes gsung / /de nas brtsams te dgung lo nyer gnyis bar/ /khyim na gnas pa'i tshul bzung de yi tshe'ang / /shes
rab gsum la blo gros sbyangs pa mdzad/ /nyer gnyis pa la lung rtogs yon tan mdzod/ /'jam dbyangs dkon mchog bzang pos mkhan po dang / /kun dga' dpal bzang pa yis slob dpon
mdzad/ /dge tshul sdom bzhes nyer drug phebs pa'i tshe/ /mkhan po don grub grags pa dpal bzang dang / /las kyi slob dpon bsod nams grags pa'i zhabs/ /gsang sde ston pa
bsod nams blo gros pas/ /legs par mdzad de dge slong sdom pa bzhes/ /nyid sku btso ma'i gser mdog dpal yon can/ /ngur smrig gos kyi dra bas legs 'khyud de/ /bcas ldan yongs
rdzogs shAkya'i dge slong mchog /bstan pa'i sgron me dam par gyur pa'i tshe/ /thub dbang zas gtsang sras po 'gro ba'i gnyen/ /nyi khri chig stong drub brgya'i rjes 'brang
can/ /mi zad dga' ba'i gter chen rab g.yos nas/ /ston pa'i rgyal tshab dam par dbang bskur ro/ /sku zhang dge slong mkhan chen chos grub dang / /brag dmar rab 'byams
bla ma don rin pa/ /dka' bzhi thugs rje dpa' ba bshes gnyen bzang / /dge 'dun grub dang snye mo sku zhang ba/ /ting 'dzin 'od zer bsod nams grags pa'i zhabs/ /gsal ba grags
dang gong ma kun dga' legs/ /rdo rje gdan pa kun dga' dbang phyug dang / /gong ma chos

rje bdag chen blo gros pa/ /chos rin dpal ba chos grags rgyan cho dang / /sku zhang mkhyen rab rab 'byams bde bzang pa/ /kun bzang rtse pa zhwa dmar bzhi pa dang / /dka' thub
pa dang stag lung bla ma gsum/ /kun mkhyen don dpal dpon slob ngag dbang grags/ /gnas brtan legs rgyal dpal sdings sgra ba dang / /grags pa rgya mtsho rgya ston lcags
ri ba/ /thar pa bzang po stag tshang lo tsa ba/ /dkon mchog tshul khrims chag lo bzhi pa dang / /bcags thang ras chen dwags po paN chen sogs/ /yongs su 'dzin pa bcu phrag
lnga bsten nas/ /bod du 'gyur ba'i bka' dang bstan bcos dang / /sgra dang tshad ma snyan ngag sdeb sbyor dang / /dbang dang byin rlabs snying po'i don khrid sogs/ /legs
par gsan pas thos pa'i pha rol son/ /bdag nyid chen po 'di yis dus 'khor gyi/ /'grel chen dang ni dpag bsam 'khri shing dang / /'dul ba mdo rtsa la sogs rgya gar gyi/ /bstan
bcos brgya phrag tsam gyi rgya dpe dang / /bod skad legs par sbyar te gzigs par mdzad/ /mngon brjod bstan chos sna tshogs gsal ba dang / /mtshan brjod 'grel ba dbu ma
la dga' bas/ /mdzad pa gnyis sogs gzhi 'gyur mang po dang / /byams chos rgyud gsum la sogs mang dag la/ /'gyur bcos mdzad cing hor khongs bsab pa sogs/ /thub bstan rin chen
gsal ba'i sgron me mdzad/ /bdag cag rnams kyis pod dpe lag bzung ste/ /rje btsun nyid kyis de yi rgya

dpe brtsams/ /phyag tu bzhes te bod skad du bsgyur ba/ /yig ge gcing kyang lhag chad med pa nyid/ /bod klog bzang ba kun gyis non dka' ba/ /drung du yun ring gnas pa kun la
gsal/ /gzhon nu'i dus na lha khang bskor ba'i tshe/ /mgon po beng gis 'di la gsung byung ste/ /rigs kyi bu khyod mngon par sangs rgyas par/ /kho bos skyab dang bsrung dang
sba zhes gsungs/ /grong khyer skya bo nad kyis dkrugs pa'i tshe/ /grong khyer nad las bsrung ba'i thugs dam mdzad/ /gdugs mdzes gnyis rim phub pa'i sgrol ma yis/ /snyug
tshal rim pa gsum gyis bskor ba dang / /slob dpon chen po dpal ldan be ru pas/ /khyed nyid 'od gsal mnal du song ba'i tshe/ /dges rdor dbang bskur zhu gsung byon pa dang
/ /khams pa brtson 'grus nga la nyid kyi rdzas/ /mang dag bskur pa phyi rol lam zhugs te/ /rku bar brtsams pa zin tshe thams cad gnang / /sku 'dab btsos pa rlung gis khyer
te lhung / /de nyid skye bo gzhan gyis bdag gir byas/ /kho bos blos btang zhes gsungs de la stsal/ /thub pa'i bstan dang sems can mang po la/ /phan par gyur na dmyal
ba'i g.yang sa la'ang / /'jigs mi bya zhes bsrungs zhal gyis 'ches/ /yos lo hor zla lnga pa'i nyer lnga'i nyin/ /byams pa gling gi smon lam 'dzugs tshe phebs/ /de nub bdag
gi rmi lam la rten nas/ /mngon mthar 'jam pa'i dpal gyi rjes bzung bas/ /rig gnas kun gyi srol 'byed bla na med/ /dga' ldan gnas na mi

dges ba'i bshes/ /phul byung mchod 'os dam pa khyod phyag 'tshal/ /zhes pa'i bstod pa rje btsun zhal gyis bzhes/ /bdag gis 'di phyi'i lung bstan zhus pa'i tshe/ /slar yang
snying po'i zhu ba 'di ltar lags/ /'das dang ma 'ongs yang dag lta ba la/ /gnas na dge ba'i bshes kyi bgyi 'os yin/ /de pas gzhan du 'bad kyang don 'grub dka'/ /gsal bar
gyur rnams mngon sum lam du bkod/ /spros dang bcas pa ces 'i 'jigs pas nongs/ /shes gsung phyi mtha' rig pa'i lung bstan mdzad/ /dkon mchog brtsegs pa'i mdo sde 'ba' bsgyur
ba'i/ /paN chen lha dbang byang chub ces pa der/ /gyur pa yin zhes zhal gyis 'ches par mdzad/ /ting 'dzin 'od kyi dra ba'i mtha' can la/ /byams chos gsan te zhwa lur bshad
pa mdzad/ /de tshe lha yi tshogs kyis me tog phul/ /dpal 'khor bde chen gser cong khang du/ /rgyal ba'i bka' 'gyur zhus pa lo mang mdzad/ /de tshe mgon po khyod nyid
mnal ba'i dus/ /chos khrims bsod don gser chos ring dgag gi /stod cha bgyis te me chen 'bud pa rmi/ /legs par dpyad pas dkor gyi 'bras bur gzigs/ /dbus su byon stag lung
chos rje dang / /zhwa nag pa dang zhwa dmar la sogs bsten/ /bla chen gsum la sgra dang snyan ngag sogs/ /gsung gi bdud rtsi'i dga' ston yang yang stsal/ /spyan ras gzigs
dbang chos grags rgya mtsho yis/ /'jig rten dbang po'i sku sogs legs gnang ste/ /khyod kyi skye bo sgra dang snyan ngag dang / /sdeb sbyor mngon brjod la

sogs tha snyad kun/ /legs par slob pa'i bstan pa'i sgron mer bskos/ /nga gsum pa la rgya ston lhags ri pa'i/ /gdan sar phebs te chos kyi 'khor lo bskor/ /nga lnga pa la grwa
pa mngon shes kyi/ /gdan sar bzhugs te bstan pa'i sgron me sngar/ /don bzhi pa la kun mkhyen bu ston gyi/ /gdan sar phebs te zab rgyas chos 'khor bskor/ /mkhas pa chen
po sa skya lo tsa sogs/ /lo tsa legs par shes pa rnam dgu dang / /gangs can khrod na tha snyad gtsug lag la/ /legs par byang pa'i mkhas mang du ma yod/ /mkhas grub dam pa
dpal ldan dbu rgyan rjes/ /mkhas pa'i dbang po rtse thang 'bum ram pa/ /mkhan chen chos grub seng ge la sogs pa'i/ /gangs ri'i khrod kyi mkhas grub mang po yis/ /gsung gi
bdud rtsi gus pa'i sgo nas bzhes/ /nyin par rtsom 'chad sgyur pas dus 'da' zhing / /mtshan mo'i tshe la 'od gsal ngang du gzims/ /khrom dang 'bag 'cham la sogs 'ba' yi
tshe/ /rmi lam sgyu ma'i dran 'dun cung zad mdzad/ /de tshe sgyu lus  du gzims so gsung / /bdud rtsi ril bu thog mar bsgrubs pa'i tshe/ /mkhyen rab chos rje steng gi nam
mkhar byon/ /'chi med bdud rtsi sgrub lugs legs po gnang / /sku gsung thugs la ye shes legs phab ste/ /'phar g.yo seng ge'i sgra dang ting 'dzin byams/ /thod pa'i nang gi
'chi med bdud rtsi lung / /skye bo'i nad dang sdug bsngal chen po'i tshogs/ /'joms par byed pa'i sman mchog 'di nyid yin/ /gsung rab phal la zhu dag mdzad pa'i tshe/ /kun
mkhyen gnyis pa sa paN nyid dang

mtshungs / /gnyis med ting 'dzin ngang la 'jog pa tshe/ /nA ro'i zhabs dang dpal ldan bir wa pa/ /byams pa'i thugs kyis 'gro kun skyong ba'i tshe/ /zhi ba lha dang rgod tshang
rgyal sras pa/ /dri med ngur smrig 'dzin pa'i tshul zhugs tshe/ /dpal ldan a ti sha dang mgon po khyod/ /nam yang dbye ba med par bdag gis khums/ /thub dbang shAkya'i
tog dang mi pham mgon/ /'jam pa'i dbyangs dang spyan ras gzigs dbang dang / /klu sgrub thogs med la sogs shing rta che/ /rnams dang khyod nyid mtshungs zhes zhal gyis bzhes/
/de ltar dgung lo brgyad cu rtsa brgyad bar/ /rtsom 'chad bsgyur dang dbang dang gdam ngag dang / /rjes gnang rigs gtad lung dang rigs pa dang / /rnam dkar dge bcu pha
rol phyin drug dang / /chos spyod bcu yis gangs ri'i khrod 'di ru/ /thub pa'i bstan pa ches cher gsal bar mdzad/ /gyu bdun pa la rang gi dbon gyur pa/ /pad dkar lo tsa
bla ma'i gdan sar bskos/ /khong gis rin chen las grub sku 'dra dang / /gsar 'bum thog tshad ngo mtshar che ba bzhengs/ /grwa pa mngon shes gtsug lag khang chen gsos/ /grwa
thang dgon par sde snod bshad grwa dang / /rje btsun nyid kyi lo mchod sman bla btsugs/ /de tshe bstan la dga' ba'i lha tshogs kyis/ /me tog char phab thog la thogs med
par/ /ting phor yon chab me tog tshogs kyis gang / /skye bo thams cad dad pa'i gnas su bzhag /skye dang skye ba'i tshe rabs thams cad du/ /mgon po khyed sku yang yang lta
ba dang / /gsung mchog bdud rtsi'i ro la rol ba dang / /

g.yo med khyod thugs phyag rgya chen po dang / /bdag brgyud gcig tu 'dres te bstan pa dang / /rnam mnga' 'gro ba'i don chen 'grub par shog /dge ba'i gtam 'di ri bo'i mgul par
du/ /rgyal khams sprang po ratna bha dras bsdebs/ /de las byung pa'i rab dkar dge tshogs kyis/ /'gro kun myur du smin cing grol gyur cig /i ti/ /ces pa'i zhu pa po ni
chos rje smyug la ba'o/ / /shubha / /

